

===== 01_Legge_190-2014_Base_Normativa_e_Coefficienti.pdf =====

Legge n. 190/2014 (Art. 1, commi 54-89)+Aleggato 4  
 
 
54. I contribuenti persone fisiche esercenti attività d'impresa, arti o professioni applicano il 
regime forfetario di cui al presente comma e ai commi da 55 a 89 del presente articolo se, 
al contempo, nell'anno precedente: 
a) hanno conseguito ricavi ovvero hanno percepito compensi, ragguagliati ad anno, non 
superiori a euro 85.000; 
b) hanno sostenuto spese per un ammontare complessivamente non superiore ad euro 
20.000 lordi per lavoro accessorio di cui all'articolo 70 del decreto legislativo 10 settembre 
2003, n. 276, per lavoratori dipendenti e per collaboratori di cui all'articolo 50, comma 1, 
lettere c) e c-bis), del testo unico delle imposte sui redditi, di cui al decreto del Presidente 
della Repubblica 22 dicembre 1986, n. 917, anche assunti secondo la modalità 
riconducibile a un progetto ai sensi degli articoli 61 e seguenti del citato decreto legislativo 
n. 276 del 2003, comprese le somme erogate sotto forma di utili da partecipazione agli 
associati di cui all'articolo 53, comma 2, lettera c), e le spese per prestazioni di lavoro di 
cui all'articolo 60 del citato testo unico di cui al decreto del Presidente della Repubblica n. 
917 del 1986. 
55. Ai fini della verifica della sussistenza del requisito per l'accesso al regime forfetario di 
cui comma 54, lettera a) : 
a) non rilevano gli ulteriori componenti positivi indicati nelle dichiarazioni fiscali ai sensi 
del comma 9 dell'articolo 9-bis del decreto-legge 24 aprile 2017, n. 50, convertito, con 
modificazioni, dalla legge 21 giugno 2017, n. 96; 
b) nel caso di esercizio contemporaneo di attività contraddistinte da differenti codici 
ATECO, si assume la somma dei ricavi e dei compensi relativi alle diverse attività 
esercitate. 
56. Le persone fisiche che intraprendono l'esercizio di imprese, arti o professioni possono 
avvalersi del regime forfetario comunicando, nella dichiarazione di inizio di attività di cui 
all'articolo 35 del decreto del Presidente della Repubblica 26 ottobre 1972, n. 633, e 
successive modificazioni, di presumere la sussistenza dei requisiti di cui al comma 54 del 
presente articolo. 
57. Non possono avvalersi del regime forfetario: 
a) le persone fisiche che si avvalgono di regimi speciali ai fini dell'imposta sul valore 
aggiunto o di regimi forfetari di determinazione del reddito; 
b) i soggetti non residenti, ad eccezione di quelli che sono residenti in uno degli Stati 
membri dell'Unione europea o in uno Stato aderente all'Accordo sullo Spazio economico 
europeo che assicuri un adeguato scambio di informazioni e che producono nel territorio 
dello Stato italiano redditi che costituiscono almeno il 75 per cento del reddito 
complessivamente prodotto. Ai fini dell'imposta sul valore aggiunto, i soggetti stabiliti in un 
altro Stato membro dell'Unione europea applicano il regime di franchigia secondo quanto 
previsto dal titolo V-ter del decreto del Presidente della Repubblica 26 ottobre 1972, n. 
633; (85) 
c) i soggetti che in via esclusiva o prevalente effettuano cessioni di fabbricati o porzioni 
di fabbricato, di terreni edificabili di cui all'articolo 10, primo comma, numero 8), del 
decreto del Presidente della Repubblica 26 ottobre 1972, n. 633, e successive 
modificazioni, o di mezzi di trasporto nuovi di cui all'articolo 53, comma 1, del 
decreto-legge 30 agosto 1993, n. 331, convertito, con modificazioni, dalla legge 29 ottobre 
1993, n. 427; 
d) gli esercenti attività d'impresa, arti o professioni che partecipano, 
contemporaneamente all'esercizio dell'attività, a società di persone, ad associazioni o a 
imprese familiari di cui all'articolo 5 del testo unico di cui al decreto del Presidente della 
Repubblica 22 dicembre 1986, n. 917, ovvero che controllano direttamente o 
indirettamente società a responsabilità limitata o associazioni in partecipazione, le quali 
esercitano attività economiche direttamente o indirettamente riconducibili a quelle svolte 
dagli esercenti attività d'impresa, arti o professioni; 
d-bis) le persone fisiche la cui attività sia esercitata prevalentemente nei confronti di 
datori di lavoro con i quali sono in corso rapporti di lavoro o erano intercorsi rapporti di 
lavoro nei due precedenti periodi d'imposta, ovvero nei confronti di soggetti direttamente o 
indirettamente riconducibili ai suddetti datori di lavoro, ad esclusione dei soggetti che 
iniziano una nuova attività dopo aver svolto il periodo di pratica obbligatoria ai fini 
dell'esercizio di arti o professioni. 
d-ter) i soggetti che nell'anno precedente hanno percepito redditi di lavoro dipendente e 
redditi assimilati a quelli di lavoro dipendente, di cui rispettivamente agli articoli 49 e 50 
del testo unico delle imposte sui redditi, di cui al decreto del Presidente della Repubblica 
22 dicembre 1986, n. 917, eccedenti l'importo di 30.000 euro; la verifica di tale soglia è 
irrilevante se il rapporto di lavoro è cessato. (87) ((95)) 
58. Ai fini dell'imposta sul valore aggiunto, i contribuenti di cui al comma 54: 
a) non esercitano la rivalsa dell'imposta di cui all'articolo 18 del decreto del Presidente 
della Repubblica 26 ottobre 1972, n. 633, e successive modificazioni, per le operazioni 
nazionali; 
b) applicano alle cessioni di beni intracomunitarie l'articolo 41, comma 2-bis, del 
decreto-legge 30 agosto 1993, n. 331, convertito, con modificazioni, dalla legge 29 ottobre 
1993, n. 427, e successive modificazioni; 
c) applicano agli acquisti di beni intracomunitari l'articolo 38, comma 5, lettera c), del 
decreto-legge 30 agosto 1993, n. 331, convertito, con modificazioni, dalla legge 29 ottobre 
1993, n. 427, e successive modificazioni; 
d) applicano alle prestazioni di servizi ricevute da soggetti non residenti o rese ai 
medesimi gli articoli 7-ter e seguenti del decreto del Presidente della Repubblica 26 
ottobre 1972, n. 633, e successive modificazioni; 
e) applicano alle importazioni, alle esportazioni e alle operazioni ad esse assimilate le 
disposizioni di cui al decreto del Presidente della Repubblica 26 ottobre 1972, n. 633, e 
successive modificazioni, ferma restando l'impossibilità di avvalersi della facoltà di 
acquistare senza applicazione dell'imposta ai sensi dell'articolo 8, primo comma, lettera 
c), e secondo comma, del medesimo decreto del Presidente della Repubblica n. 633 del 
1972, e successive modificazioni; 
e-bis) versano l'imposta relativa agli acquisti di beni o servizi per i quali si rende 
applicabile l'inversione contabile di cui all'articolo 17 del decreto del Presidente della 
Repubblica 26 ottobre 1972, n. 633, compresi quelli intracomunitari, entro il 16 del 
secondo mese successivo a ciascuno dei trimestri solari. Per le operazioni di cui al 
presente comma i contribuenti di cui al comma 54 non hanno diritto alla detrazione 
dell'imposta sul valore aggiunto assolta, dovuta o addebitata sugli acquisti ai sensi degli 
articoli 19 e seguenti del decreto del Presidente della Repubblica 26 ottobre 1972, n. 633, 
e successive modificazioni. 
PERIODO SOPPRESSO DALLA L. 11 DICEMBRE 2016, N. 232, COME MODIFICATA 
DAL D.L. 6 NOVEMBRE 2021, N. 152, CONVERTITO CON MODIFICAZIONI DALLA L. 
29 DICEMBRE 2021, N. 233. 
59. Salvo quanto disposto dal comma 60, i contribuenti che applicano il regime forfetario 
sono esonerati dal versamento dell'imposta sul valore aggiunto e da tutti gli altri obblighi 
previsti dal decreto del Presidente della Repubblica 26 ottobre 1972, n. 633, ad eccezione 
degli obblighi di numerazione e di conservazione delle fatture di acquisto e delle bollette 
doganali, di certificazione dei corrispettivi e di conservazione dei relativi documenti. 
L'emissione della fattura, ove prevista, può avvenire in modalità semplificata ai sensi 
dell'articolo 21-bis del decreto del Presidente della Repubblica 26 ottobre 1972, n. 633, 
anche se di ammontare complessivo superiore al limite indicato nel comma 1 del 
medesimo articolo 21-bis. Resta fermo l'esonero dall'obbligo di certificazione di cui 
all'articolo 2 del regolamento di cui al decreto del Presidente della Repubblica 21 
dicembre 1996, n. 696, e successive modificazioni. (85) 
60. I contribuenti che applicano il regime forfetario, per le operazioni per le quali risultano 
debitori dell'imposta, emettono la fattura o la integrano con l'indicazione dell'aliquota e 
della relativa imposta e versano l'imposta entro il giorno 16 del mese successivo a quello 
di effettuazione delle operazioni. 
61. Il passaggio dalle regole ordinarie di applicazione dell'imposta sul valore aggiunto al 
regime forfetario comporta la rettifica della detrazione di cui all'articolo 19-bis.2 del decreto 
del Presidente della Repubblica 26 ottobre 1972, n. 633, da operarsi nella dichiarazione 
dell'ultimo anno di applicazione delle regole ordinarie. In caso di passaggio, anche per 
opzione, dal regime forfetario alle regole ordinarie è operata un'analoga rettifica della 
detrazione nella dichiarazione del primo anno di applicazione delle regole ordinarie. 
62. Nell'ultima liquidazione relativa all'anno in cui è applicata l'imposta sul valore aggiunto 
è computata anche l'imposta relativa alle operazioni, per le quali non si è ancora verificata 
l'esigibilità, di cui all'articolo 6, quinto comma, del decreto del Presidente della Repubblica 
26 ottobre 1972, n. 633, e successive modificazioni, e all'articolo 32-bis del decreto-legge 
22 giugno 2012, n. 83, convertito, con modificazioni, dalla legge 7 agosto 2012, n. 134. 
Nella stessa liquidazione può essere esercitato, ai sensi degli articoli 19 e seguenti del 
citato decreto del Presidente della Repubblica n. 633 del 1972, e successive 
modificazioni, il diritto alla detrazione dell'imposta relativa alle operazioni di acquisto 
effettuate in vigenza dell'opzione di cui all'articolo 32-bis del citato decreto-legge n. 83 del 
2012, convertito, con modificazioni, dalla legge n. 134 del 2012 e i cui corrispettivi non 
sono stati ancora pagati. 
63. L'eccedenza detraibile emergente dalla dichiarazione presentata dai contribuenti che 
applicano il regime forfetario, relativa all'ultimo anno in cui l'imposta sul valore aggiunto è 
applicata nei modi ordinari, può essere chiesta a rimborso ovvero può essere utilizzata in 
compensazione ai sensi dell'articolo 17 del decreto legislativo 9 luglio 1997, n. 241, e 
successive modificazioni. 
64. I soggetti di cui al comma 54 determinano il reddito imponibile applicando 
all'ammontare dei ricavi o dei compensi percepiti il coefficiente di redditività nella misura 
indicata nell'allegato n. 4 annesso alla presente legge, diversificata a seconda del codice 
ATECO che contraddistingue l'attività esercitata. Sul reddito imponibile si applica 
un'imposta sostitutiva dell'imposta sui redditi, delle addizionali regionali e comunali e 
dell'imposta regionale sulle attività produttive di cui al decreto legislativo 15 dicembre 
1997, n. 446, pari al 15 per cento. Nel caso di imprese familiari di cui all'articolo 5, comma 
4, del testo unico di cui al decreto del Presidente della Repubblica 22 dicembre 1986, n. 
917, l'imposta sostitutiva, calcolata sul reddito al lordo delle quote assegnate al coniuge e 
ai collaboratori familiari, è dovuta dall'imprenditore. I contributi previdenziali versati in 
ottemperanza a disposizioni di legge, compresi quelli corrisposti per conto dei 
collaboratori dell'impresa familiare fiscalmente a carico, ai sensi dell'articolo 12 del citato 
testo unico di cui al decreto del Presidente della Repubblica n. 917 del 1986, e successive 
modificazioni, ovvero, se non fiscalmente a carico, qualora il titolare non abbia esercitato il 
diritto di rivalsa sui collaboratori stessi, si deducono dal reddito determinato ai sensi del 
presente comma; l'eventuale eccedenza è deducibile dal reddito complessivo ai sensi 
dell'articolo 10 del citato testo unico di cui al decreto del Presidente della Repubblica n. 
917 del 1986, e successive modificazioni. Si applicano le disposizioni in materia di 
versamento dell'imposta sui redditi delle persone fisiche. 
65. Al fine di favorire l'avvio di nuove attività, per il periodo d'imposta in cui l'attività è 
iniziata e per i quattro successivi, l'aliquota di cui al comma 64 è stabilita nella misura del 
5 per cento, a condizione che: (14) 
a) il contribuente non abbia esercitato, nei tre anni precedenti l'inizio dell'attività di cui al 
comma 54, attività artistica, professionale ovvero d'impresa, anche in forma associata o 
familiare; 
b) l'attività da esercitare non costituisca, in nessun modo, mera prosecuzione di altra 
attività precedentemente svolta sotto forma di lavoro dipendente o autonomo, escluso il 
caso in cui l'attività precedentemente svolta consista nel periodo di pratica obbligatoria ai 
fini dell'esercizio di arti o professioni; 
c) qualora venga proseguita un'attività svolta in precedenza da altro soggetto, 
l'ammontare dei relativi ricavi e compensi, realizzati nel periodo d'imposta precedente 
quello di riconoscimento del predetto beneficio, non sia superiore al limite di cui al comma 
54. 
66. I componenti positivi e negativi di reddito riferiti ad anni precedenti a quello da cui ha 
effetto il regime forfetario, la cui tassazione o deduzione è stata rinviata in conformità alle 
disposizioni del testo unico di cui al decreto del Presidente della Repubblica 22 dicembre 
1986, n. 917, che dispongono o consentono il rinvio, partecipano per le quote residue alla 
formazione del reddito dell'esercizio precedente a quello di efficacia del predetto regime. 
Analoghe disposizioni si applicano ai fini della determinazione del valore della produzione 
netta. 
67. I ricavi e i compensi relativi al reddito oggetto del regime forfetario non sono 
assoggettati a ritenuta d'acconto da parte del sostituto d'imposta. A tale fine, i contribuenti 
rilasciano un'apposita dichiarazione dalla quale risulti che il reddito cui le somme 
afferiscono è soggetto ad imposta sostitutiva. 
68. Le perdite fiscali generatesi nei periodi d'imposta anteriori a quello da cui decorre il 
regime forfetario possono essere computate in diminuzione del reddito determinato ai 
sensi del comma 64 secondo le regole ordinarie stabilite dal testo unico di cui al decreto 
del Presidente della Repubblica 22 dicembre 1986, n. 917. 
69. Fermo restando l'obbligo di conservare, ai sensi dell'articolo 22 del decreto del 
Presidente della Repubblica 29 settembre 1973, n. 600, e successive modificazioni, i 
documenti ricevuti ed emessi, i contribuenti che applicano il regime forfetario sono 
esonerati dagli obblighi di registrazione e di tenuta delle scritture contabili. La 
dichiarazione dei redditi è presentata nei termini e con le modalità definiti nel regolamento 
di cui al decreto del Presidente della Repubblica 22 luglio 1998, n. 322. I contribuenti di 
cui al comma 54 del presente articolo non sono tenuti a operare le ritenute alla fonte di cui 
al titolo III del citato decreto del Presidente della Repubblica n. 600 del 1973, e successive 
modificazioni, ad eccezione delle ritenute di cui agli articoli 23 e 24 del medesimo 
decreto)); tuttavia, nella dichiarazione dei redditi, i medesimi contribuenti indicano il codice 
fiscale del percettore dei redditi per i quali all'atto del pagamento degli stessi non è stata 
operata la ritenuta e l'ammontare dei redditi stessi. (36) 
70. I contribuenti che applicano il regime forfetario possono optare per l'applicazione 
dell'imposta sul valore aggiunto e delle imposte sul reddito nei modi ordinari. L'opzione, 
valida per almeno un triennio, è comunicata con la prima dichiarazione annuale da 
presentare successivamente alla scelta operata. Trascorso il periodo minimo di 
permanenza nel regime ordinario, l'opzione resta valida per ciascun anno successivo, fino 
a quando permane la concreta applicazione della scelta operata. 
71. Il regime forfetario cessa di avere applicazione a partire dall'anno successivo a quello 
in cui viene meno taluna delle condizioni di cui al comma 54 ovvero si verifica taluna delle 
fattispecie indicate al comma 57. Il regime forfetario cessa di avere applicazione dall'anno 
stesso in cui i ricavi o i compensi percepiti sono superiori a 100.000 euro. In tale ultimo 
caso è dovuta l'imposta sul valore aggiunto a partire dalle operazioni effettuate che 
comportano il superamento del predetto limite. 
72. Nel caso di passaggio da un periodo d'imposta soggetto al regime forfetario a un 
periodo d'imposta soggetto a regime ordinario, al fine di evitare salti o duplicazioni di 
imposizione, i ricavi e i compensi che, in base alle regole del regime forfetario, hanno già 
concorso a formare il reddito non assumono rilevanza nella determinazione del reddito 
degli anni successivi ancorché di competenza di tali periodi; viceversa i ricavi e i compensi 
che, ancorché di competenza del periodo in cui il reddito è stato determinato in base alle 
regole del regime forfetario, non hanno concorso a formare il reddito imponibile del 
periodo assumono rilevanza nei periodi di imposta successivi nel corso dei quali si 
verificano i presupposti previsti dal regime forfetario. 
Corrispondenti criteri si applicano per l'ipotesi inversa di passaggio dal regime ordinario a 
quello forfetario. Nel caso di passaggio da un periodo di imposta soggetto al regime 
forfetario a un periodo di imposta soggetto a un diverso regime, le spese sostenute nel 
periodo di applicazione del regime forfetario non assumono rilevanza nella 
determinazione del reddito degli anni successivi. Nel caso di cessione, successivamente 
all'uscita dal regime forfetario, di beni strumentali acquisiti in esercizi precedenti a quello 
da cui decorre il regime forfetario, ai fini del calcolo dell'eventuale plusvalenza o 
minusvalenza determinata, rispettivamente, ai sensi degli articoli 86 e 101 del testo unico 
di cui al decreto del Presidente della Repubblica 22 dicembre 1986, n. 917, e successive 
modificazioni, si assume come costo non ammortizzato quello risultante alla fine 
dell'esercizio precedente a quello dal quale decorre il regime. Se la cessione concerne 
beni strumentali acquisiti nel corso del regime forfetario, si assume come costo non 
ammortizzabile il prezzo di acquisto. 
73. PERIODO SOPPRESSO DALLA L. 30 DICEMBRE 2018, N. 145. Con il 
provvedimento del direttore dell'Agenzia delle entrate recante approvazione dei modelli da 
utilizzare per la dichiarazione dei redditi sono individuati, per i contribuenti che applicano il 
regime forfetario, specifici obblighi informativi relativamente all'attività svolta. Gli obblighi 
informativi di cui al periodo precedente sono individuati escludendo i dati e le informazioni 
già presenti, alla data di approvazione dei modelli di dichiarazione dei redditi, nelle banche 
di dati a disposizione dell'Agenzia delle entrate o che è previsto siano alla stessa dichiarati 
o comunicati, dal contribuente o da altri soggetti, entro la data di presentazione dei 
medesimi modelli di dichiarazione dei redditi. 
74. Per l'accertamento, la riscossione, le sanzioni e il contenzioso si applicano, in quanto 
compatibili, le disposizioni vigenti in materia di imposte dirette, di imposta sul valore 
aggiunto e di imposta regionale sulle attività produttive; per i contribuenti che hanno un 
fatturato annuo costituito esclusivamente da fatture elettroniche, il termine di decadenza di 
cui all'articolo 43, comma 1, del decreto del Presidente della Repubblica 29 settembre 
1973, n. 600, è ridotto di un anno. In caso di infedele indicazione, da parte dei 
contribuenti, dei dati attestanti i requisiti e le condizioni di cui ai commi 54 e 57 che 
determinano la cessazione del regime previsto dai commi da 54 a 89, nonché le 
condizioni di cui al comma 65, le misure delle sanzioni minime e massime stabilite dal 
decreto legislativo 18 dicembre 1997, n. 471, sono aumentate del 10 per cento se il 
maggiore reddito accertato supera del 10 per cento quello dichiarato. Il regime forfetario 
cessa di avere applicazione dall'anno successivo a quello in cui, a seguito di 
accertamento divenuto definitivo, viene meno taluna delle condizioni di cui al comma 54 
ovvero si verifica taluna delle fattispecie indicate al comma 57. 
75. Quando le vigenti disposizioni fanno riferimento, per il riconoscimento della spettanza 
o per la determinazione di deduzioni, detrazioni o benefici di qualsiasi titolo, anche di 
natura non tributaria, al possesso di requisiti reddituali, si tiene comunque conto anche del 
reddito assoggettato al regime forfetario. 
76. I soggetti di cui al comma 54 esercenti attività d'impresa possono applicare, ai fini 
contributivi, il regime agevolato di cui ai commi da 77 a 84. 
77. Il reddito forfettario determinato ai sensi dei precedenti commi costituisce base 
imponibile ai sensi dell'articolo 1 della legge 2 agosto 1990, n. 233. Su tale reddito si 
applica la contribuzione dovuta ai fini previdenziali, ridotta del 35 per cento. 
Si applica, per l'accredito della contribuzione, la disposizione di cui all'articolo 2, comma 
29, della legge 8 agosto 1995, n. 335. 
78. Nel caso in cui siano presenti coadiuvanti o coadiutori, il soggetto di cui al comma 76 
del presente articolo può indicare la quota di reddito di spettanza dei singoli collaboratori, 
fino a un massimo, complessivamente, del 49 per cento. Per tali soggetti, il reddito 
imponibile sul quale calcolare la contribuzione dovuta si determina ai sensi dell'articolo 
3-bis del decreto-legge 19 settembre 1992, n. 384, convertito, con modificazioni, dalla 
legge 14 novembre 1992, n. 438, e successive modificazioni. 
79. I versamenti a saldo e in acconto dei contributi dovuti agli enti previdenziali da parte 
dei soggetti di cui al comma 76 sono effettuati entro gli stessi termini previsti per il 
versamento delle somme dovute in base alla dichiarazione dei redditi. 
80. Ai soggetti di cui al comma 76 del presente articolo e ai loro familiari collaboratori, già 
pensionati presso le gestioni dell'INPS e con più di 65 anni di età, non si applicano le 
disposizioni di cui all'articolo 59, comma 15, della legge 27 dicembre 1997, n. 449. 
81. Ai familiari collaboratori dei soggetti di cui al comma 54 del presente articolo non si 
applica la riduzione contributiva di tre punti percentuali, prevista dall'articolo 1, comma 2, 
della legge 2 agosto 1990, n. 233. 
82. Il regime contributivo agevolato cessa di avere applicazione a partire dall'anno 
successivo a quello in cui viene meno taluna delle condizioni di cui al comma 54 ovvero si 
verifica taluna delle fattispecie di cui al comma 57. La cessazione determina, ai fini 
previdenziali, l'applicazione del regime ordinario di determinazione e di versamento del 
contributo dovuto. Il passaggio al regime previdenziale ordinario, in ogni caso, determina 
l'impossibilità di fruire nuovamente del regime contributivo agevolato, anche laddove 
sussistano le condizioni di cui al comma 54. Non possono accedere al regime contributivo 
agevolato neanche i soggetti che ne facciano richiesta, ma per i quali si verifichi il 
mancato rispetto delle condizioni di cui al comma 54 nell'anno della richiesta stessa. 
83. Al fine di fruire del regime contributivo agevolato, i soggetti di cui al comma 54 che 
intraprendono l'esercizio di un'attività d'impresa presentano, mediante comunicazione 
telematica, apposita dichiarazione messa a disposizione dall'INPS; i soggetti già esercenti 
attività d'impresa presentano, entro il termine di decadenza del 28 febbraio di ciascun 
anno, la medesima dichiarazione. 
Ove la dichiarazione sia presentata oltre il termine stabilito, nelle modalità indicate, 
l'accesso al regime agevolato può avvenire a decorrere dall'anno successivo, 
presentando nuovamente la dichiarazione stessa entro il termine stabilito, ferma restando 
la permanenza delle condizioni di cui al comma 54. 
84. Entro sessanta giorni dalla data di entrata in vigore della presente legge l'Agenzia 
delle entrate e l'INPS stabiliscono le modalità operative e i termini per la trasmissione dei 
dati necessari all'attuazione del regime contributivo agevolato. 
85. Sono abrogati, salvo quanto previsto dal comma 88: 
a) l'articolo 13 della legge 23 dicembre 2000, n. 388; 
b) l'articolo 27 del decreto-legge 6 luglio 2011, n. 98, convertito, con modificazioni, dalla 
legge 15 luglio 2011, n. 111; (1) 
c) l'articolo 1, commi da 96 a 115 e 117, della legge 24 dicembre 2007, n. 244, e 
successive modificazioni. (1) 
86. I soggetti che nel periodo d'imposta in corso al 31 dicembre 2014 si avvalgono del 
regime fiscale agevolato di cui all'articolo 13 della legge 23 dicembre 2000, n. 388, del 
regime fiscale di vantaggio di cui all'articolo 27, commi 1 e 2, del decreto-legge 6 luglio 
2011, n. 98, convertito, con modificazioni, dalla legge 15 luglio 2011, n. 111, o del regime 
contabile agevolato di cui all'articolo 27, comma 3, del medesimo decreto-legge n. 98 del 
2011, in possesso dei requisiti previsti dal comma 54 del presente articolo, applicano il 
regime forfetario, salva opzione per l'applicazione dell'imposta sul valore aggiunto e delle 
imposte sul reddito nei modi ordinari. 
87. I soggetti che nel periodo d'imposta in corso al 31 dicembre 2014 si avvalgono del 
regime fiscale agevolato di cui all'articolo 13 della legge 23 dicembre 2000, n. 388, o del 
regime fiscale di vantaggio di cui all'articolo 27, commi 1 e 2, del decreto-legge 6 luglio 
2011, n. 98, convertito, con modificazioni, dalla legge 15 luglio 2011, n. 111, possono 
applicare, laddove in possesso dei requisiti previsti dalla legge, il regime di cui al comma 
65 del presente articolo per i soli periodi d'imposta che residuano al completamento del 
quinquennio agevolato. 
88. I soggetti che nel periodo di imposta in corso al 31 dicembre 2014 si avvalgono del 
regime fiscale di vantaggio di cui all'articolo 27, commi 1 e 2, del decreto-legge 6 luglio 
2011, n. 98, convertito, con modificazioni, dalla legge 15 luglio 2011, n. 111, possono 
continuare ad avvalersene per il periodo che residua al completamento del quinquennio 
agevolato e comunque fino al compimento del trentacinquesimo anno di età. 
89. PERIODO SOPPRESSO DALLA L. 27 DICEMBRE 2019, N. 160. Con decreti di 
natura non regolamentare del Ministro dell'economia e delle finanze possono essere 
dettate le disposizioni necessarie per l'attuazione dei commi da 54 a 88. Con 
provvedimenti del direttore dell'Agenzia delle entrate sono stabilite le relative modalità 
applicative. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
((ALLEGATO 4 
(articolo 1, comma 64) 
(Regime forfetario dei contribuenti minimi) 
Progressivo Gruppo di settore 
Codici attività ATECO 
2007 
Coefficiente 
di redditività 
1 
Industrie alimentari 
e delle bevande 
(10-11) 
40% 
2 
Commercio 
all'ingrosso e al 
dettaglio 
45 - (da 46.2 a 46.9) - 
(da 47.1 a 47.7) - 47.9 
40% 
3 
Commercio 
ambulante di 
prodotti alimentari 
e bevande 
47.81 
40% 
4 
Commercio 
ambulante di altri 
prodotti 
47.82 - 47.89 
54% 
5 
Costruzioni e 
attività immobiliari 
(41-42-43) - (68) 
86% 
6 
Intermediari del 
commercio 
46.1 
62% 
7 
Attività dei servizi 
di alloggio e di 
ristorazione 
(55-56) 
40% 
8 
Attività 
professionali, 
scientifiche, 
tecniche, sanitarie, 
di istruzione, 
servizi finanziari e 
assicurativi 
(64-65-66) - (69-70-71- 
72-73-74-75) - (85) - 
(86-87-88) 
78% 
9 
Altre attività 
economiche 
(01-02-03) - (05-06-07- 
08-09) - (12-13-14-15- 
16-17-18-19-20-21-22- 
23-24-25-26-27-28-29- 
30-31-32-33) - (35) - 
(36-37-38-39) - (49-50- 
51-52-53) - (58-59-60- 
61-62-63) - (77-78-79- 
80-81-82) - (84) - (90- 
91-92-93) - (94-95-96) - 
(97-98) - (99) 
67% 
 


===== 02_Circolare_32E-2023_Novita_Soglie_e_Uscita_Immediat.pdf =====

CIRCOLARE N. 32/E 
 
 
 
 
Direzione Centrale Coordinamento Normativo 
 
 
 
 
 
 
 
 
 
 
 
 
Roma, 5 dicembre 2023  
 
 
 
 
 
 
 
 
 
 
OGGETTO: Articolo 1, comma 54, della legge 29 dicembre 2022, n. 197 (legge di 
bilancio 2023) – Modifiche al regime forfetario  
 
 
2 
INDICE 
 
PREMESSA ...................................................................................................................... 4 
1. 
CARATTERISTICHE DEL REGIME FORFETARIO ..................................... 6 
1.1. Requisiti di accesso e cause ostative ....................................................................... 6 
1.2. Semplificazioni ai fini dell’IVA e delle imposte sui redditi .................................. 8 
1.3. Determinazione della base imponibile e applicazione dell’imposta .................. 10 
1.4. Passaggio dal regime ordinario al forfetario e viceversa ................................... 11 
2. 
MODIFICHE AL REGIME FORFETARIO: SUPERAMENTO DEL LIMITE 
DI 85.000 EURO ............................................................................................................ 13 
2.1. I nuovi limiti dei ricavi e dei compensi ................................................................ 13 
2.2. Passaggio al regime ordinario – rettifica dell’IVA non detratta ....................... 15 
3. 
MODIFICHE AL REGIME FORFETARIO: SUPERAMENTO DEL LIMITE 
DI 100.000 EURO .......................................................................................................... 18 
3.1. Effetti ai fini IVA ................................................................................................... 18 
3.1.1. 
Rettifica dell’IVA non addebitata in rivalsa ...................................... 18 
3.1.2. 
Rettifica dell’IVA non detratta ........................................................... 20 
3.1.3. 
Rettifica dell’IVA non detratta – casi particolari ............................. 22 
3.2. Effetti ai fini delle imposte dirette ........................................................................ 24 
3.3. Effetti sulle ritenute d’acconto  ............................................................................ 27 
4. 
RISPOSTE A QUESITI ........................................................................................ 29 
3 
4.1. Superamento della soglia di 100.000 euro di ricavi o compensi percepiti – 
Fatturazione dell’operazione che comporta il superamento  ..................................... 29 
4.2. Superamento della soglia di 100.000 euro di ricavi o compensi percepiti – Effetti 
sulle annualità successive .............................................................................................. 31 
4.3. Superamento della soglia di 100.000 euro di ricavi o compensi percepiti – 
Soggetti che iniziano l’attività in corso d’anno ........................................................... 32 
4.4. Accesso al regime forfetario - Decadenza da precedenti opzioni  ...................... 34 
4.5. Acquisti in reverse-charge in costanza di regime forfetario ................................ 35 
5. 
CLAUSOLA DI SALVAGUARDIA .................................................................... 37 
 
 
4 
PREMESSA 
L’articolo 1, comma 54, della legge 29 dicembre 2022, n. 1971 (di seguito, 
“legge di bilancio 2023”), modifica la disciplina del regime fiscale agevolato, c.d. 
regime forfetario, recata dall’articolo 1, commi da 54 a 89, della legge 23 dicembre 
2014, n. 190 (di seguito, “legge di stabilità 2015”). 
Nei successivi paragrafi, dopo una sintesi delle caratteristiche relative alla 
disciplina del regime forfetario, vengono forniti chiarimenti sulle modifiche apportate 
dalla legge di bilancio 2023 concernenti le condizioni di accesso, permanenza e 
cessazione dal regime in argomento. 
Per effetto delle disposizioni contenute nell’articolo 1, comma 54, della legge 
di bilancio 2023, in particolare: 
- viene innalzata da 65.000 euro a 85.000 euro2 la soglia massima di ricavi 
conseguiti o di compensi percepiti nell’anno precedente – di cui all’articolo 
1, comma 543, della legge di stabilità 2015 – per poter applicare il regime 
in argomento (lettera a); 
 
1 La previsione in commento dispone che «all’articolo 1 della legge 23 dicembre 2014, n. 190, in materia di 
regime forfetario per le persone fisiche esercenti attività d’impresa, arti o professioni, sono apportate le 
seguenti modificazioni: 
a) al comma 54, lettera a), le parole: “euro 65.000” sono sostituite dalle seguenti: “euro 85.000”; 
b) al comma 71 sono aggiunti, in fine, i seguenti periodi: “Il regime forfetario cessa di avere applicazione 
dall’anno stesso in cui i ricavi o i compensi percepiti sono superiori a 100.000 euro. In tale ultimo caso è 
dovuta l’imposta sul valore aggiunto a partire dalle operazioni effettuate che comportano il superamento del 
predetto limite”». 
2 Con decisione di esecuzione (UE) 2020/647 dell’11 maggio 2020 adottata dal Consiglio, l’Italia era stata 
autorizzata, fino al 31 dicembre 2024, ad applicare una misura speciale di deroga all’articolo 285 della direttiva 
2006/112/CE, al fine di esentare dall’IVA i soggetti passivi il cui volume d’affari annuo non superasse 65.000 
euro. Con successiva decisione di esecuzione (UE) 2023/664 del 21 marzo 2023 il Consiglio, abrogando la 
predetta decisione 2020/647, ha autorizzato la Repubblica italiana a innalzare a 85.000 euro, dal 1° gennaio 
2023 e fino al 31 dicembre 2024, la soglia di volume d’affari che consente ai soggetti passivi di beneficiare 
dell’esenzione dall’IVA, così legittimando la nuova soglia per i contribuenti forfetari prevista dalla legge di 
bilancio 2023. 
3 L’articolo 1 della legge di stabilità 2015 prevede al comma 54, come da ultimo modificato dalla disposizione 
in commento, che i «contribuenti persone fisiche esercenti attività d’impresa, arti o professioni applicano il 
regime forfetario di cui al presente comma e ai commi da 55 a 89 del presente articolo se, al contempo, 
nell’anno precedente: 
a) hanno conseguito ricavi ovvero hanno percepito compensi, ragguagliati ad anno, non superiori a euro 
85.000; 
5 
- le cause di cessazione del regime – di cui all’articolo 1, comma 714, della 
legge di stabilità 2015 – vengono integrate di una fattispecie che, 
diversamente dalle altre, comporta la fuoriuscita dal regime già a decorrere 
dall’anno stesso in cui questa si manifesta; si tratta del superamento in 
corso d’anno della soglia di 100.000 euro di ricavi o compensi percepiti 
(lettera b). 
Le disposizioni in commento si ispirano a quanto previso dalla direttiva (UE) 
2020/285 del Consiglio dell’Unione europea del 18 febbraio 2020 – che ha modificato 
la direttiva 2006/112/CE del Consiglio del 28 novembre 2006 (c.d. “direttiva IVA”) 
con riferimento al regime speciale di esonero dall’imposta sul valore aggiunto per le 
piccole imprese – sia per quanto riguarda l’individuazione della soglia massima di 
85.000 euro come ammontare per l’ammissione al regime forfetario, sia per la 
previsione di fuoriuscita da detto regime in corso d’anno, nel caso di sforamento della 
soglia di 100.000 euro.  
Nell’ultimo paragrafo, infine, viene fornita risposta ad alcuni quesiti posti dagli 
operatori in relazione alle citate modifiche normative. 
L’illustrazione di tali disposizioni tiene conto, fra l’altro, della documentazione 
parlamentare, con particolare riguardo alle relazioni e ai dossier della Camera dei 
Deputati e del Senato della Repubblica. 
 
b) hanno sostenuto spese per un ammontare complessivamente non superiore ad euro 20.000 lordi per lavoro 
accessorio di cui all’articolo 70 del decreto legislativo 10 settembre 2003, n. 276, per lavoratori dipendenti e 
per collaboratori di cui all’articolo 50, comma 1, lettere c) e c-bis), del testo unico delle imposte sui redditi, di 
cui al decreto del Presidente della Repubblica 22 dicembre 1986, n. 917 (…) comprese le somme erogate sotto 
forma di utili da partecipazione agli associati di cui all’articolo 53, comma 2, lettera c), e le spese per 
prestazioni di lavoro di cui all’articolo 60 del citato testo unico di cui al decreto del Presidente della 
Repubblica n. 917 del 1986». 
4 L’articolo 1, comma 71, della legge di stabilità 2015, come da ultimo modificato dalla disposizione in 
commento, dispone che il «regime forfetario cessa di avere applicazione a partire dall’anno successivo a quello 
in cui viene meno taluna delle condizioni di cui al comma 54 ovvero si verifica taluna delle fattispecie indicate 
al comma 57. Il regime forfetario cessa di avere applicazione dall’anno stesso in cui i ricavi o i compensi 
percepiti sono superiori a 100.000 euro. In tale ultimo caso è dovuta l’imposta sul valore aggiunto a partire 
dalle operazioni effettuate che comportano il superamento del predetto limite». 
6 
Per le parti non oggetto di esame della presente circolare si rinvia ai chiarimenti 
forniti con i precedenti documenti di prassi in materia, in quanto compatibili con il 
vigente quadro normativo (si vedano, tra le altre, la circolare n. 9/E del 10 aprile 2019 
e la circolare n. 10/E del 4 aprile 2016). 
  
1. 
CARATTERISTICHE DEL REGIME FORFETARIO 
 
1.1. 
Requisiti di accesso e cause ostative 
Il regime forfetario rappresenta il regime naturale per le persone fisiche che 
esercitano un’attività di impresa, arte o professione in forma individuale, purché 
nell’anno precedente abbiano congiuntamente5: 
a) conseguito ricavi o percepito compensi, ragguagliati ad anno, non superiori 
al limite normativamente previsto, da ultimo stabilito nella misura di 
85.000 euro dalla disposizione in commento; 
b) sostenuto spese per un importo complessivo non superiore a 20.000 euro 
lordi per lavoro accessorio, lavoro dipendente e compensi a collaboratori, 
anche a progetto. 
L’applicazione del regime forfetario è rivolta sia ai soggetti che già svolgono 
un’attività sia a coloro che ne intraprendono una nuova. La permanenza nel regime, 
inoltre, non è soggetta ad alcun limite temporale ed è subordinata solo al verificarsi 
delle condizioni normativamente prescritte. 
Per i soggetti che, iniziando una nuova attività, sappiano già di percepire 
nell’anno somme superiori alla soglia di cui alla precedente lettera a), tuttavia, 
 
5 Ai sensi del comma 54 dell’articolo 1 della legge di stabilità 2015, riportato nella nota n. 3. 
7 
l’accesso al regime forfetario è precluso6, non potendo questi effettuare la 
comunicazione di cui al comma 56 dell’articolo 1 della legge di stabilità 20157. 
L’accesso al regime agevolato in esame è in ogni caso precluso8 ai soggetti 
che: 
- si avvalgono di regimi speciali ai fini IVA o di regimi forfetari di 
determinazione del reddito; 
- non sono residenti nel territorio dello Stato, ad eccezione di coloro che 
risiedono in uno degli Stati membri della UE o in uno Stato aderente 
all’Accordo sullo Spazio economico europeo che garantisca un adeguato 
scambio di informazioni e che producono in Italia almeno il 75 per cento 
del reddito complessivamente realizzato; 
- effettuano, in via esclusiva o prevalente, operazioni di cessione di 
fabbricati o porzioni di fabbricato, di terreni edificabili o di mezzi di 
trasporto nuovi; 
- contemporaneamente all’esercizio di attività d’impresa, arti o professioni, 
partecipano a società di persone, associazioni professionali o imprese 
familiari ovvero controllano direttamente o indirettamente società a 
responsabilità limitata o associazioni in partecipazione, le quali esercitano 
attività economiche direttamente o indirettamente riconducibili a quelle 
svolte in via individuale; 
- esercitano in prevalenza la loro attività nei confronti di datori di lavoro con 
i quali sono in corso rapporti lavorativi o erano intercorsi rapporti 
lavorativi nei due precedenti periodi d’imposta ovvero nei confronti di 
 
6 Cfr. risposta a istanza di interpello n. 195 del 17 giugno 2019. 
7 In base all’articolo 1, comma 56, della legge di stabilità 2015, le «persone fisiche che intraprendono l’esercizio 
di imprese, arti o professioni possono avvalersi del regime forfetario comunicando, nella dichiarazione di inizio 
di attività di cui all’articolo 35 del decreto del Presidente della Repubblica 26 ottobre 1972, n. 633, e successive 
modificazioni, di presumere la sussistenza dei requisiti di cui al comma 54 del presente articolo». 
8 Si veda il comma 57 dell’articolo 1 della legge di stabilità 2015. 
8 
soggetti direttamente o indirettamente riconducibili a tali datori di lavoro, 
fatta eccezione per chi inizia una nuova attività dopo aver svolto il periodo 
di pratica obbligatoria ai fini dell’esercizio di arti o professioni; 
- nell’anno precedente, hanno percepito redditi di lavoro dipendente e/o 
assimilati di importo superiore a 30.000 euro, tranne nel caso in cui il 
rapporto di lavoro dipendente sia cessato nell’anno precedente. 
Il sopraggiungere di una delle predette cause ostative in corso d’anno 
determina la fuoriuscita dal regime a partire dall’anno successivo. 
Anche il venir meno di uno dei requisiti richiesti per accedere al regime 
forfetario, sopra richiamati, comporta la cessazione del regime medesimo, a decorrere 
dall’anno successivo a quello in cui si è verificato l’evento, salvo quanto illustrato nei 
successivi paragrafi.  
 
1.2. 
Semplificazioni ai fini dell’IVA e delle imposte sui redditi 
Ai fini IVA, l’adozione del regime forfetario comporta l’esclusione sia 
dell’applicazione dell’imposta in rivalsa all’atto della certificazione dei corrispettivi 
oppure dei ricavi e dei compensi sia dell’esercizio del diritto alla detrazione 
dell’imposta assolta, dovuta o addebitata sugli acquisti nazionali, comunitari e sulle 
importazioni. 
È, inoltre, previsto l’esonero dai seguenti adempimenti9: 
- liquidazione e versamento dell’IVA, salva l’ipotesi di acquisti dall’estero o 
di acquisti soggetti al reverse-charge; 
- registrazione delle fatture emesse, dei corrispettivi e degli acquisti;  
- tenuta e conservazione dei registri e dei documenti, fatta eccezione per le 
fatture e i documenti di acquisto e le bollette doganali di importazione;  
- presentazione della dichiarazione annuale IVA.  
 
9 Si veda l’articolo 1, comma 59, della legge di stabilità 2015. 
9 
Agli effetti delle imposte sui redditi, i contribuenti in regime forfetario: 
- non sono soggetti alla ritenuta d’acconto relativamente ai ricavi o 
compensi percepiti; a tal fine, questi attestano ai propri committenti che il 
reddito cui le somme afferiscono è soggetto a imposta sostitutiva ed 
esplicitano in fattura l’applicazione del regime forfetario10; 
- non sono tenuti a operare la ritenuta alla fonte con riferimento agli 
emolumenti corrisposti e sono esonerati dagli obblighi di registrazione e 
tenuta delle scritture contabili11, fermi restando gli obblighi di operare la 
ritenuta sui redditi di lavoro dipendente e a essi assimilati di cui agli articoli 
23 e 24 del decreto del Presidente della Repubblica 29 settembre 1973, n. 
600, e di tenere e conservare i registri previsti da disposizioni diverse da 
quelle tributarie; 
- sono esonerati dall’applicazione degli indici sintetici di affidabilità 
fiscale12. 
Con riferimento alle modalità di fatturazione delle operazioni effettuate, si 
ricorda che l’articolo 18, commi 2 e 3, del decreto-legge 30 aprile 2022, n. 36, 
convertito, con modificazioni, dalla legge 29 giugno 2022, n. 79, ha abrogato la parte 
dell’articolo 1, comma 3, del decreto legislativo 5 agosto 2015, n. 127, che esonerava 
dalla fatturazione elettronica i soggetti che applicano il regime forfetario, ponendo 
l’obbligo di emettere fattura elettronica: 
- a partire dal 1° luglio 2022, in capo ai forfetari che, nell’anno precedente, 
hanno conseguito ricavi o percepito compensi superiori a 25.000 euro, 
ragguagliati ad anno; 
 
10 Si veda l’articolo 1, comma 67, della legge di stabilità 2015. 
11 Si veda l’articolo 1, comma 69, della legge di stabilità 2015. 
12 Si vedano l’articolo 2, comma 1, lettera b), del decreto ministeriale 23 marzo 2018 e l’articolo 2, comma 1, 
lettera b), del decreto ministeriale 28 dicembre 2018. 
10 
- a decorrere dal 1° gennaio 2024, per tutti i soggetti che adottano il 
forfetario. 
In proposito, si rammenta che con la risposta n. 150, pubblicata sul sito internet 
dell’Agenzia delle entrate, alle FAQ del 22 dicembre 2022, nel confermare la risposta 
resa al quesito n. 1.3 della circolare n. 26/E del 13 luglio 2022, è stato chiarito che 
“solo per i contribuenti che nell’anno 2021 hanno conseguito ricavi o compensi, 
ragguagliati ad anno, superiori a 25.000 [euro] è entrato in vigore dal 1° luglio 2022 
l’obbligo di fatturazione elettronica. Per tutti gli altri soggetti forfettari l’obbligo 
decorrerà dal 1° gennaio 2024, indipendentemente dai ricavi/compensi conseguiti nel 
2022”. 
I contribuenti che permangono nel regime forfetario, quindi, nel corso del 2023 
e che per l’anno precedente erano già tenuti alla fatturazione elettronica continuano a 
fatturare con tale modalità. 
Viceversa, per i soggetti che restano nel regime forfetario nel 2023 e che per 
l’anno 2022 non erano tenuti alla fatturazione elettronica, l’obbligo di emettere fatture 
elettroniche decorrerà dal 1° gennaio 2024, a prescindere dall’entità dei ricavi 
conseguiti o compensi percepiti. 
Laddove, invece, la permanenza nel regime forfetario venga meno nel corso 
del 2023 per il superamento del nuovo limite di 100.000 euro, l’obbligo in capo al 
contribuente – ex forfetario divenuto istantaneamente ordinario – di emettere fattura 
elettronica con indicazione dell’IVA opera già nel 2023. 
 
1.3. 
Determinazione della base imponibile e applicazione dell’imposta 
In forza dell’articolo 1, comma 64, della legge di stabilità 2015, gli esercenti 
attività di impresa, arte o professione che adottano il regime forfetario determinano il 
reddito imponibile secondo il criterio di cassa, applicando all’ammontare dei ricavi o 
compensi percepiti nel periodo d’imposta le percentuali di redditività indicate 
11 
nell’allegato n. 4 della medesima legge, che variano dal 40 per cento all’86 per cento, 
in base al codice ATECO che contraddistingue l’attività esercitata. 
Alla base imponibile così determinata si applica un’unica imposta sostitutiva 
di quella sui redditi e delle addizionali regionali e comunali, in misura pari al 15 per 
cento, salvo per i contribuenti che avviano una nuova attività, per i quali, al ricorrere 
delle condizioni stabilite dal comma 65 del medesimo articolo, nei primi cinque anni 
d’imposta trova applicazione l’aliquota del 5 per cento. 
 
1.4. 
Passaggio dal regime ordinario al forfetario e viceversa 
Come già precisato, il regime forfetario rappresenta il regime naturale delle 
persone fisiche che esercitano un’attività di impresa, arte o professione in forma 
individuale, in possesso dei requisiti stabiliti dall’articolo 1, comma 54, lettere a) e b), 
della legge di stabilità 2015 e in assenza delle cause ostative previste dal successivo 
comma 57. 
Il regime forfetario si applica sia ai soggetti già in attività – a decorrere 
dall’anno successivo a quello nel quale risultano soddisfatti i predetti requisiti – sia a 
coloro che intraprendono una nuova attività. 
Nel primo caso – applicazione del regime a un’attività già avviata – nella 
dichiarazione IVA relativa all’anno in cui i requisiti sono soddisfatti va comunicata 
l’adozione del regime forfetario a partire dal periodo d’imposta successivo a quello 
cui si riferisce la dichiarazione. Naturalmente, atteso che il regime forfetario è un 
regime naturale, come precisato con la circolare n. 10/E del 2016, par. 2.4.1, “i 
contribuenti che già svolgono un’attività di impresa, arte o professione vi accedono 
senza dover fare alcuna comunicazione preventiva (con il modello AA9/12) o 
successiva (con la dichiarazione annuale)”. 
Nel secondo caso – applicazione del regime a una nuova attività – l’adozione 
del regime forfetario va comunicata nel modello di dichiarazione di inizio dell’attività 
12 
di cui all’articolo 35 del decreto del Presidente della Repubblica 26 ottobre 1972, n. 
633 (di seguito, decreto IVA)13. 
I contribuenti rientranti naturalmente nel regime forfetario possono, tuttavia, 
non applicarlo e optare per la determinazione delle imposte sul reddito e dell’IVA nei 
modi ordinari. L’opzione per il regime ordinario si perfeziona col comportamento 
concludente, ai sensi dell’articolo 1 del decreto del Presidente della Repubblica 10 
novembre 1997, n. 44214, ma deve essere comunicata, in ogni caso, tramite la prima 
dichiarazione IVA da presentare successivamente alla scelta operata, ai sensi del 
successivo articolo 2, comma 115. L’omessa comunicazione in dichiarazione 
dell’opzione – che resta valida per almeno un triennio – non pregiudica l’applicazione 
del regime ordinario, ma comporta la sanzione amministrativa di cui all’articolo 8, 
comma 1, del decreto legislativo 18 dicembre 1997, n. 471. 
Trascorso il triennio minimo di permanenza nel regime ordinario, l’opzione 
resta valida per ciascun anno successivo, fin quando persiste la concreta applicazione 
della scelta operata. 
Il contribuente in possesso dei requisiti per l’applicazione del regime forfetario, 
tuttavia, qualora abbia optato per il regime di contabilità semplificata di cui 
all’articolo 18 del decreto del Presidente della Repubblica 29 settembre 1973, n. 600, 
 
13 Come chiarito con la circolare n. 10/E del 2016, par. 2.4.2, i contribuenti che iniziano un’attività d’impresa, 
arte o professione e che presumono di rispettare i requisiti e le condizioni previste per l’applicazione del regime 
in esame “hanno l’obbligo di darne comunicazione nella dichiarazione di inizio attività, da presentare ai sensi 
dell’articolo 35 del D.P.R. 633 del 1972 (modello AA9/12); tale comunicazione non ha valore di opzione, 
trattandosi di un regime naturale, ma è richiesta unicamente ai fini anagrafici”. Si vedano anche le istruzioni 
al modello AA9/12, pagina 4, secondo cui l’intenzione di avvalersi del regime forfetario va indicata nel modello 
AA9/12, quadro B, sezione “Regimi fiscali agevolati”, riportando il codice 2 qualora si ritenga di essere in 
possesso dei requisiti che comportano l’applicazione del predetto regime. 
14 L’articolo 1, comma 1, del DPR n. 442 del 1997 dispone che l’«opzione e la revoca di regimi di 
determinazione dell’imposta o di regimi contabili si desumono da comportamenti concludenti del contribuente 
o dalle modalità di tenuta delle scritture contabili. La validità dell’opzione e della relativa revoca è subordinata 
unicamente alla sua concreta attuazione sin dall’inizio dell’anno o dell’attività. È comunque consentita la 
variazione dell’opzione e della revoca nel caso di modifica del relativo sistema in conseguenza di nuove 
disposizioni normative». 
15 L’articolo 2, comma 1, del DPR n. 442 del 1997 dispone che il «contribuente è obbligato a comunicare 
l’opzione di cui all’articolo 1 nella prima dichiarazione annuale IVA da presentare successivamente alla scelta 
operata». 
13 
può passare al regime forfetario senza attendere il decorso di un triennio, in quanto 
trattasi di due regimi naturali dei contribuenti minori16. 
 
2. 
MODIFICHE AL REGIME FORFETARIO: SUPERAMENTO DEL 
LIMITE DI 85.000 EURO  
 
2.1. 
I nuovi limiti dei ricavi e dei compensi 
A seguito delle modifiche al regime forfetario enunciate in premessa, dal 1° 
gennaio 2023 l’aver percepito ricavi o compensi per un importo superiore al limite di 
85.000 euro, ma comunque inferiore al limite di 100.000 euro, non pregiudica la 
permanenza nel regime forfetario nell’anno in cui avviene il superamento (del limite 
di 85.000 euro), ma comporta la fuoriuscita dal regime medesimo dall’anno 
successivo, con conseguente applicazione del regime ordinario. Il superamento del 
limite di 100.000 euro, invece, comporta l’immediata cessazione del regime forfetario 
a partire dal momento stesso del superamento e, conseguentemente, la possibilità di 
rettificare – nella dichiarazione IVA relativa all’anno del superamento – l’imposta 
non detratta in costanza di regime forfetario, con le modalità di seguito descritte. 
In linea con quanto già chiarito con la circolare n. 9/E del 2019, si precisa che 
il superamento nel corso del 2022 del precedente limite di 65.000 euro, ma non anche 
del nuovo limite di 85.000 euro consente l’ingresso nel regime già a partire dal 2023 
ovvero la permanenza nel 2023 da parte di chi già lo applicava nel 202217. Resta 
 
16 Si vedano, in senso conforme, la risoluzione n. 64/E del 14 settembre 2018 e il paragrafo 3.1 della circolare 
n. 9/E del 10 aprile 2019. 
17 In senso conforme la circolare n. 9/E del 2019, dove al paragrafo 2.2, a proposito del precedente innalzamento 
del limite da 30.000 a 65.000 euro, è stato precisato che il “nuovo limite di ricavi/compensi di 65.000 euro va 
verificato, come si evince dall’espressa previsione normativa, con riferimento al limite dei ricavi conseguiti e 
dei compensi percepiti nell’anno precedente all’applicazione del regime forfetario. Da ciò consegue che, ad 
esempio, nel caso in cui il contribuente abbia superato la soglia di 30.000 euro di ricavi/compensi al 31 
dicembre 2018, ma abbia conseguito/percepito, nel medesimo periodo d’imposta, ricavi/compensi non 
superiori alla soglia di 65.000 euro (quindi superiori ai limiti imposti dalla vecchia normativa ma inferiori a 
quelli indicati dalla nuova previsione della legge di bilancio 2019), può rimanere nel regime forfetario, 
applicando le disposizioni introdotte dalla legge di bilancio 2019”. 
14 
ferma, in entrambi i casi (nuovo ingresso o permanenza nel regime), l’applicazione 
delle nuove regole – introdotte dalla legge di stabilità 2023 – relative al superamento 
in corso d’anno del limite di 100.000 euro di ricavi o compensi percepiti, con 
l’immediata fuoriuscita dal regime medesimo. 
I nuovi limiti si riferiscono ai ricavi e ai compensi derivanti dallo svolgimento 
delle attività d’impresa e delle attività artistiche e professionali; l’eventuale 
superamento dei limiti stessi deve essere verificato in base al regime contabile 
applicato nell’anno di riferimento. 
Come precisato nel paragrafo 2.2 della citata circolare n. 9/E del 2019, gli 
imprenditori “che hanno operato in contabilità ordinaria devono calcolare 
l’ammontare dei ricavi conseguiti applicando il principio di competenza e coloro che 
hanno applicato il regime semplificato di cui al comma 1 dell’articolo 18 del d.P.R. 
n. 600 del 1973 devono calcolare l’ammontare dei ricavi conseguiti applicando il 
regime di cassa. Il predetto limite deve essere ragguagliato all’anno nel caso di 
attività iniziata in corso di anno”. Ne discende che: 
• la permanenza nel regime forfetario nel 2023, per chi già lo applicava nel 
2022, dipende dall’ammontare dei ricavi o compensi incassati nel 2022 – 
anche laddove le operazioni sottostanti siano state effettuate in anni 
precedenti – senza tener conto dei ricavi o compensi documentati nel 
2022, ma non incassati in quell’anno; 
• l’ingresso nel regime forfetario nel 2023, per chi non lo applicava nel 
2022, dipende dall’ammontare – al netto dell’IVA addebitata in rivalsa – 
dei ricavi conseguiti in base all’articolo 109 del TUIR, per coloro che 
hanno operato in contabilità ordinaria, o dei ricavi e compensi incassati, 
rispettivamente, per coloro che hanno adottato il regime contabile 
semplificato e per i professionisti. Resta fermo che, una volta all’interno 
del regime forfetario, il contribuente determina il reddito imponibile 
15 
applicando i coefficienti di redditività ai ricavi o compensi incassati 
nell’anno. 
 
2.2. 
Passaggio al regime ordinario – rettifica dell’IVA non detratta 
Dalla fuoriuscita dal regime forfetario, con decorrenza dall’anno successivo a 
seguito del superamento dell’anzidetta soglia di ricavi e compensi (85.000 euro), 
discende il diritto alla rettifica dell’imposta non detratta, secondo le condizioni 
previste dall’articolo 19-bis2 del decreto IVA, per effetto dell’applicazione del regime 
forfetario, da esporre nella dichiarazione IVA relativa al primo anno di applicazione 
delle regole ordinarie. Il periodo d’imposta interessato dalla rettifica varia a seconda 
del limite di ricavi o compensi che viene superato. 
Così, il superamento del limite di 85.000 euro nell’anno x – nel quale viene 
applicato il regime forfetario – implica che l’eventuale rettifica dell’imposta non 
detratta sia esposta nella dichiarazione IVA relativa all’anno x+1 – primo anno di 
applicazione delle regole ordinarie – da presentare nell’anno x+2. In senso conforme 
la circolare n. 10/E del 2016, paragrafo 4.1.3, con la quale è stato chiarito che la 
“rettifica va eseguita nella dichiarazione IVA dell’ultimo anno di applicazione delle 
regole ordinarie e il versamento dell’eventuale importo a debito va operato in 
un’unica soluzione. La rettifica della detrazione va effettuata anche in caso di 
passaggio dal regime forfetario al regime ordinario nella dichiarazione del primo 
anno di applicazione delle regole ordinarie”. 
Il superamento del limite di 100.000 euro nell’anno x, invece, implica che la 
rettifica dell’imposta non detratta sia esposta nella dichiarazione relativa allo stesso 
anno, da presentare nell’anno x+1. 
In entrambi i casi, la rettifica della detrazione è operata nel rispetto delle 
condizioni previste dall’articolo 19-bis2 del decreto IVA, in base al quale: 
- se «mutamenti nel regime fiscale delle operazioni attive, nel regime di 
detrazione dell’imposta sugli acquisti o nell’attività comportano la 
16 
detrazione dell’imposta in misura diversa da quella già operata, la 
rettifica è eseguita limitatamente ai beni ed ai servizi non ancora ceduti 
o non ancora utilizzati e, per i beni ammortizzabili, è eseguita se non 
sono trascorsi quattro anni da quello della loro entrata in funzione» 
(comma 3); 
- ai fini della rettifica, «i fabbricati o porzioni di fabbricati sono comunque 
considerati beni ammortizzabili ed il periodo di rettifica è stabilito in 
dieci anni, decorrenti da quello di acquisto o di ultimazione» (comma 8); 
- le rettifiche delle detrazioni «sono effettuate nella dichiarazione relativa 
all’anno in cui si verificano gli eventi che le determinano, sulla base delle 
risultanze delle scritture contabili obbligatorie» (comma 9). 
Si richiama, in proposito, la circolare n. 73/E del 21 dicembre 2007 – recante 
chiarimenti sul regime fiscale semplificato per i contribuenti minimi di cui all’articolo 
1, commi da 96 a 117, della legge 24 dicembre 2007, n. 244 (legge Finanziaria per il 
2008) – dove, al paragrafo 3.1.4, è stato precisato che l’“applicazione del regime dei 
contribuenti minimi comporta la rettifica dell’Iva già detratta negli anni in cui si è 
applicato il regime ordinario, ai sensi dell’art. 19-bis2 del D.P.R. n. 633 del 1972. 
(…) Analoga rettifica va effettuata quando il contribuente transita, per legge o 
opzione, nel regime ordinario dell’Iva”. 
Ai fini della rettifica in rassegna possono mutuarsi i chiarimenti della circolare 
n. 10/E del 2016, paragrafo 4.1.3 – resi in relazione al passaggio inverso dal regime 
ordinario a quello forfetario – in quanto resta fermo in entrambi i casi il presupposto 
enunciato nell’articolo 19-bis2, vale a dire il «mutamento nel regime fiscale delle 
operazioni attive» e, conseguentemente, il mutamento «nel regime di detrazione 
dell’imposta sugli acquisti». Nel caso di fuoriuscita dal regime forfetario, quindi, 
l’IVA relativa a beni e servizi non ancora ceduti o non ancora utilizzati è “rettificata 
in un’unica soluzione, senza attendere il materiale impiego degli stessi, fatta 
eccezione per i beni ammortizzabili, compresi i beni immateriali, la cui rettifica va 
17 
eseguita soltanto se non siano ancora trascorsi quattro anni da quello della loro 
entrata in funzione, ovvero dieci anni dalla data di acquisto o di ultimazione se 
trattasi di fabbricati o loro porzioni. Come già evidenziato con le circolari n. 73/E 
del 2007 e 17/E del 2012 (per coloro che applicavano il regime dei minimi o di 
vantaggio), ai fini della rettifica occorre predisporre un’apposita documentazione 
nella quale indicare, per categorie omogenee, la quantità e i valori dei beni facenti 
parte del patrimonio aziendale (secondo le modalità illustrate nella circolare n. 328/E 
del 24 dicembre 1997)”. 
Per effetto del superamento nel corso dell’anno x del limite di 85.000 euro, ma 
entro il limite di 100.000 euro, quindi, nella dichiarazione IVA dell’anno successivo 
x+1 – da presentare nell’anno x+2 – potrà essere computata a credito in un’unica 
soluzione l’imposta relativa: 
- ai beni e ai servizi non ancora ceduti o utilizzati al 31 dicembre dell’anno 
x; 
- ai beni ammortizzabili (compresi i beni immateriali, quali ad esempio 
opere dell’ingegno, marchi, brevetti, know-how, diritti di concessione), 
se non sono trascorsi quattro anni da quello della loro entrata in funzione 
(dieci anni dalla data di acquisto o ultimazione per i fabbricati o porzioni 
di essi), con riferimento alle quote residue.  
In coerenza alle istruzioni di cui alla prassi citata, andrà dettagliata su apposita 
documentazione, per categorie omogenee, la quantità, la natura e i valori dei predetti 
beni e servizi. 
Per semplificare il calcolo delle rettifiche da indicare nel quadro VF della 
dichiarazione IVA, le istruzioni alla compilazione del modello riportano in appendice 
l’apposito prospetto D18. 
 
18 Cfr. istruzioni al modello di dichiarazione IVA 2023 – anno 2022 – pagine 81 e 82, secondo cui va compilato 
il rigo 3 “Rettifica per mutamenti di regime fiscale”, indicando col segno (+) l’aumento della detrazione – 
relativa ai beni e ai servizi non ancora ceduti o utilizzati al 31 dicembre dell’anno precedente – conseguente al 
18 
 
3. 
MODIFICHE AL REGIME FORFETARIO: SUPERAMENTO DEL 
LIMITE DI 100.000 EURO 
Come anticipato in premessa, l’articolo 1, comma 54, lettera b), della legge di 
bilancio 2023 dispone la fuoriuscita dal regime forfetario «dall’anno stesso in cui i 
ricavi o i compensi percepiti sono superiori a 100.000 euro. In tale ultimo caso è 
dovuta l’imposta sul valore aggiunto a partire dalle operazioni effettuate che 
comportano il superamento del predetto limite»19. 
 
3.1. 
Effetti ai fini IVA 
3.1.1. Rettifica dell’IVA non addebitata in rivalsa 
In considerazione del richiamo normativo ai ricavi o compensi «percepiti», ciò 
che rileva ai fini del superamento del limite di 100.000 euro è l’incasso20 dei medesimi 
e non l’emissione della relativa fattura. Ne discende che la fattura che comporta il 
superamento del limite di 100.000 euro in corso d’anno, se emessa contestualmente 
all’incasso, deve esporre l’IVA a debito. Laddove, invece, l’incasso avvenga in un 
momento successivo all’emissione della fattura, in linea generale, gli obblighi ai fini 
IVA sono assolti a partire dal momento in cui è stato incassato il corrispettivo 
dell’anzidetta operazione e dovrà essere, altresì, integrata la fattura alla quale l’incasso 
si riferisce, ancorché emessa antecedentemente all’incasso medesimo. 
 
“passaggio dal regime forfetario disciplinato dall’articolo 1, commi da 54 a 89, della legge 23 dicembre 2014, 
n. 190, al regime ordinario”. 
19 Tale disposizione si ispira all’articolo 288-bis, paragrafo 2, secondo periodo, della direttiva IVA, il quale 
prevede che se nel corso di un anno civile si supera la soglia del volume d’affari annuo nell’Unione di cui 
all’articolo 284, paragrafo 2, lettera a), il regime di esonero di cui all’articolo 284, paragrafo 1, concesso a un 
soggetto passivo non stabilito in un altro Stato membro, che concede il regime, cessa di applicarsi a partire da 
quel momento. L’articolo 284, paragrafo 2, lettera a), prevede che tale soglia sia pari a 100.000 euro di volume 
d’affari annuo nell’Unione. 
20 Come si dirà nel prosieguo, per la fuoriuscita dal regime forfetario si fa riferimento al momento dell’incasso 
come criterio unico che rileva, quindi, ai fini sia dell’IVA sia dell’IRPEF, incluse le relative ritenute d’acconto. 
19 
In definitiva, l’incasso del corrispettivo che ha comportato il superamento dei 
100.000 euro rappresenta per il contribuente la linea di demarcazione tra la fuoriuscita 
dal regime forfetario e l’ingresso nel regime ordinario, con i conseguenti adempimenti 
ai fini IVA (come, ad esempio, le liquidazioni periodiche e la dichiarazione annuale).  
A partire dall’incasso (successivo all’emissione della fattura) che comporta lo 
sforamento del limite di 100.000 euro, in particolare, rientrano nel regime ordinario e 
devono essere fatturate con IVA: 
- l’operazione che ha generato l’incasso; il contribuente deve assoggettare 
a imposta il corrispettivo, integrando con l’IVA il documento 
originariamente emesso in costanza di regime forfetario, ai sensi 
dell’articolo 21, comma 1, decreto IVA (come verrà in seguito illustrato); 
-  tutte le altre cessioni di beni e le prestazioni di servizi effettuate, ma non 
ancora fatturate al momento del suddetto incasso; 
-  tutte le altre cessioni di beni e le prestazioni di servizi effettuate 
successivamente al medesimo incasso e non ancora fatturate. 
La dichiarazione IVA relativa all’anno nel quale è stata superata l’anzidetta 
soglia, pertanto, evidenzierà, oltre all’operazione il cui incasso ha comportato la 
fuoriuscita dal regime forfetario, tutte le operazioni (attive e passive) fatturate (pur 
essendo state effettuate in costanza di regime forfetario) successivamente all’incasso 
citato e tutte le operazioni (attive e passive) effettuate (e fatturate) successivamente 
all’incasso che ha comportato la fuoriuscita dal regime agevolato.  
Rimangono, invece, nell’alveo della disciplina del regime forfetario le 
operazioni fatturate anteriormente all’incasso che ha comportato il superamento dei 
100.000 euro; tali operazioni non devono, quindi, essere evidenziate nella 
dichiarazione annuale (relativa alla frazione di anno in cui il contribuente transita nel 
regime ordinario), neppure nell’ipotesi in cui il corrispettivo di tali operazioni sia 
incassato successivamente a quello che ha comportato il superamento del limite di 
100.000 euro. 
20 
Si ipotizzi, a titolo esemplificativo, il caso di un professionista che nel mese di 
settembre 2023 abbia già fatturato e incassato compensi per 80.000 euro e che nel 
mese di ottobre emetta, nell’ordine, la fattura n. x di 4.000 euro, la fattura n. y di 
30.000 euro e, infine, la fattura n. z di 5.000 euro. 
Il 20 novembre è incassata la fattura n. y di 30.000 euro. Ciò determina il 
superamento del limite di 100.000 euro di compensi «percepiti» nel corso del 2023 e 
la fuoriuscita immediata dal regime forfetario. Di conseguenza, a partire da tale 
momento il professionista ex forfetario deve applicare il regime IVA ordinario e deve 
assoggettare a IVA, oltre alle fatture emesse successivamente all’incasso, anche la 
fattura n. y che ha determinato lo sforamento.  
Non devono, invece, essere rettificate le fatture n. x e n. z, emesse 
legittimamente senza IVA, prima dell’incasso della fattura n. y che ha causato la 
fuoriuscita dal regime forfetario, in ossequio a quanto disposto dalla relativa 
disciplina.  
La rettifica conseguente all’esempio di cui sopra va effettuata emettendo, ai 
sensi dell’articolo 26, comma 1, del decreto IVA, apposita nota di variazione in 
aumento (tramite SDI) a integrazione della fattura originaria, addebitando a titolo di 
rivalsa l’IVA dovuta.  
Dal momento dell’incasso della somma che ha comportato la fuoriuscita dal 
regime forfetario, il contribuente è tenuto a istituire i registri di cui agli articoli 23, 24 
e 25 del decreto IVA, annotando le operazioni rilevanti ai fini IVA.  
 
3.1.2. Rettifica dell’IVA non detratta 
In ipotesi di superamento del limite di 100.000 euro in corso d’anno, l’imposta 
non detratta in costanza di regime forfetario, ai fini dell’eventuale rettifica, è indicata 
21 
nella dichiarazione IVA relativa all’anno del superamento, in applicazione del già 
citato articolo 19-bis2, comma 3, del decreto IVA21. 
In particolare, il passaggio dal regime forfetario a quello ordinario comporta la 
possibilità di rettifica dell’imposta sugli acquisti di beni ammortizzabili (a determinate 
condizioni)22 e di beni e servizi «non ancora ceduti o non ancora utilizzati» al 
momento dell’incasso del corrispettivo dell’operazione che comporta il superamento 
del predetto limite. Stante il cambiamento di regime in corso d’anno, la rettifica 
dell’imposta non detratta va operata, quindi, tenendo conto della natura dei beni 
acquistati (capitale circolante ovvero cespiti ammortizzabili) e, ove necessario, del 
periodo compreso fra la data dell’acquisto e la data di fuoriuscita dal regime forfetario. 
In tale ultimo caso, il calcolo della rettifica della detrazione va effettuato considerando 
il numero dei mesi23 intercorrenti tra la data di acquisto del bene e quella di fuoriuscita 
dal regime forfetario. 
Si ipotizzi, a titolo esemplificativo, il caso di un operatore commerciale che al 
1° ottobre 2023 (data in cui ha incassato un corrispettivo superando il limite di 
100.000 euro di ricavi «percepiti»), abbia in magazzino beni invenduti per 12.200 
euro (10.000 imponibile + 2.200 IVA). In questo caso, nella dichiarazione IVA 
relativa all’anno in cui è avvenuto il mutamento di regime, l’operatore rettifica in 
aumento l’imposta a credito per 2.200 euro. 
Se, inoltre, l’operatore commerciale ha acquistato il 1° luglio 2022 un cespite 
ammortizzabile (diverso dagli immobili) per 6.100 euro (5.000 imponibile + 1.100 
 
21 Si veda, al riguardo, l’articolo 1, comma 61, della legge di stabilità 2015, in base al quale la rettifica della 
detrazione viene operata «nella dichiarazione» IVA, in caso di passaggio dalle regole ordinarie al regime 
forfetario e viceversa. È escluso che l’IVA a credito conseguente alle rettifiche in rassegna possa essere 
scomputata nella prima liquidazione periodica utile. Tale facoltà è, infatti, circoscritta ai soli soggetti che 
applicano comunque l’IVA, ancorché in base a regimi speciali, quali, ad esempio, il regime speciale agricolo e 
dell’agriturismo (in senso conforme, si vedano le istruzioni al modello di Comunicazione delle liquidazioni 
periodiche IVA 2023, pagina 10). 
22 Si tratta delle condizioni di cui all’articolo 19-bis2 del DPR n. 633 del 1972. 
23 In relazione alle modalità di rettifica della detrazione dell’IVA per periodi inferiori all’anno, si vedano la 
risoluzione n. 178/E del 9 luglio 2009 e la circolare n. 50 del 29 febbraio 1996. 
22 
IVA), nella medesima dichiarazione IVA rettifica in aumento l’IVA a credito 
corrispondente ai quinti residui (1.100/5 = 220 euro, da rapportare ai mesi nel 2023), 
vale a dire il quinto del 2023 rapportato ai mesi residui dell’anno24 (55 euro) più i 
quinti pieni del triennio 2024-202625 (660 euro), per un totale di 715 euro.  
Se, infine, al 1° ottobre 2023 risultano servizi non ancora fruiti, consistenti ad 
esempio in un leasing stipulato il 1° marzo 2023, regolato con pagamenti semestrali 
anticipati (1° marzo - 1° settembre) per 3.660 euro (3.000 imponibile + 660 IVA), 
nella stessa dichiarazione IVA l’operatore commerciale rettifica in aumento l’IVA a 
credito per l’importo corrispondente ai mesi residui del 2023 (ottobre, novembre e 
dicembre = 3 mesi) più i mesi del 2024 (gennaio e febbraio = 2 mesi), vale a dire 550 
euro26. 
 
3.1.3. Rettifica dell’IVA non detratta – casi particolari 
L’acquisto dei cespiti ammortizzabili può comportare diversi interventi in 
contabilità IVA in dipendenza di altrettanti passaggi fra il regime ordinario e 
forfetario, stante l’ampio periodo di osservazione (cinque o dieci anni) entro cui 
operare le eventuali rettifiche in aumento o in diminuzione. È opportuno, a tal fine, 
analizzare le seguenti due ipotesi: 
Ipotesi 1 
Il 1° marzo 2021 il contribuente trimestrale in regime ordinario acquista un 
cespite ammortizzabile (diverso dagli immobili) per 6.100 euro (5.000 imponibile + 
1.100 IVA). Detrae integralmente 1.100 euro nella liquidazione IVA relativa al primo 
trimestre 2021. 
Nel 2022 lo stesso contribuente accede al regime forfetario, in quanto ne 
soddisfa i requisiti di legge. L’imposta di 1.100 euro già detratta integralmente, 
 
24 220 x 3/12 = 55 euro 
25 220 x 3 = 660 euro 
26 660 x 5/6 = 550 euro 
23 
quindi, è rettificata di 4/5 nella dichiarazione IVA 2022 – relativa all’anno 2021 – per 
un importo a debito in aumento di 880 euro27. 
Il 30 giugno 2023 il contribuente fuoriesce istantaneamente dal regime 
forfetario per superamento del limite di 100.000 euro di ricavi percepiti. Nella 
dichiarazione IVA 2024 – relativa all’anno 2023 – detrae, pertanto, i 3/5 dell’imposta 
originaria di 1.100 euro – rapportando il quinto relativo al 2023 al numero di mesi 
residui alla fine dell’anno (6 mesi) – per un importo a credito di 550 euro28. 
Per il contribuente, quindi, l’effetto finanziario complessivo riferito al cespite 
considerato è pari a 770 euro29 di detrazione netta. 
Ipotesi 2 
Il 1° marzo 2021 il contribuente in regime forfetario acquista un cespite 
ammortizzabile (diverso dagli immobili) per 6.100 euro (5.000 imponibile + 1.100 
IVA) e, non essendo tenuto agli adempimenti IVA, non detrae l’imposta. 
Nel 2022 lo stesso contribuente, avendo perso i requisiti di legge per applicare 
il regime forfetario, entra in regime ordinario. L’imposta di 1.100 euro è, quindi, 
detratta per 4/5 nella dichiarazione IVA 2023 – relativa all’anno 2022 – per un 
importo a credito (in aumento) di 880 euro30. 
Nel 2023 il contribuente rientra nel regime forfetario, avendone maturato – con 
riferimento all’anno 2022 – nuovamente i requisiti. Nella dichiarazione IVA 2023 – 
relativa all’anno 2022 – rettifica di 3/5 l’imposta originaria di 1.100 euro, per un 
importo a debito (in aumento) di 660 euro31. 
Trattandosi, tuttavia, di rettifiche da operare nella medesima dichiarazione – 
da presentare nel 2023 in relazione al 2022 – il contribuente, in tal caso, effettua 
 
27 1.100/5 = 220; 220 x 4 = 880 euro 
28 (220 x 6/12) + (220 x 2) = 550 euro 
29 1.100 – 880 + 550 = 770 euro 
30 1.100/5 = 220; 220 x 4 = 880 euro 
31 220 x 3 = 660 euro 
24 
complessivamente una sola rettifica (in aumento) dell’importo a credito pari a 220 
euro32 di detrazione netta. 
 
3.2. 
Effetti ai fini delle imposte dirette 
Per effetto delle modifiche recate al citato articolo 1, comma 71, della legge di 
stabilità 2015, come sopra rappresentato, nel caso in cui i ricavi o compensi percepiti 
nell’anno risultino superiori a 100.000 euro, il regime forfetario cessa di avere 
applicazione dall’anno stesso nel quale si verifica detta condizione. In proposito, si 
ritiene, coerentemente con il dato letterale della disposizione nonché con i criteri di 
determinazione del reddito del regime forfetario, che per la verifica del predetto limite 
debba assumere rilevanza il criterio di cassa. 
Il superamento del limite di 100.000 euro nel corso dell’anno, come chiarito 
nella relazione illustrativa33 al disegno di legge di bilancio 2023, comporta che per 
detto periodo d’imposta troveranno applicazione le regole ordinarie di determinazione 
del reddito d’impresa o di lavoro autonomo. 
Al riguardo, va da sé che il costo dei beni che concorre alla determinazione del 
reddito d’impresa o di lavoro autonomo deve essere assunto al netto dell’IVA 
inizialmente non detratta (in costanza di regime forfetario) e ora rettificabile, per 
effetto del superamento del limite di 100.000 euro in corso d’anno, nella dichiarazione 
IVA relativa all’anno del superamento, in applicazione del citato articolo 19-bis2, 
comma 3, del decreto IVA. Giova ricordare, al riguardo, che l’eventuale mancata 
rettifica dell’IVA secondo le modalità descritte al paragrafo 3.1.2 non può avere 
riflessi ai fini della determinazione del reddito, atteso che in tale ipotesi l’indetraibilità 
 
32 880 – 660 = 220 euro 
33 La relazione illustrativa al disegno di legge di bilancio 2023 chiarisce che, per “il periodo d’imposta in cui i 
ricavi o i compensi superano i 100.000 euro, il reddito è determinato con le modalità ordinarie”. 
25 
dell’IVA non deriverebbe da cause oggettive che precludono l’esercizio del relativo 
diritto, bensì da una valutazione discrezionale del contribuente34.  
A titolo esemplificativo, riprendendo l’esempio riportato al precedente 
paragrafo n. 3.1.2 e ipotizzando che l’operatore commerciale abbia acquistato, nel 
periodo dal 1° gennaio 2023 al 30 settembre 2023, beni per 36.600 euro (30.000 
imponibile + 6.600 IVA), il costo dei beni è assunto: 
- al netto dell’IVA rettificabile per effetto dell’articolo 19-bis2, comma 3, 
del decreto IVA, ossia per un importo pari a 10.000 euro, per la quota di 
beni invenduti in magazzino al 1° ottobre 2023 (data di incasso del 
corrispettivo che fa superare il limite di 100.000 euro di ricavi 
«percepiti»); 
- al lordo dell’IVA corrisposta al fornitore, ossia per un importo pari a 
24.400 euro (20.000 imponibile + 4.400 IVA indetraibile), per la restante 
quota di beni acquistati e venduti entro il 30 settembre 2023; 
- in ogni caso, al netto dell’IVA, per i beni acquistati a partire dal 1° ottobre 
2023. 
In riferimento agli adempimenti contabili e fiscali si rendono applicabili, per 
quanto compatibili, i chiarimenti resi con la circolare n. 73/E del 21 dicembre 200735 
e con gli altri documenti di prassi sull’argomento. 
In altri termini, la fuoriuscita dal regime per il superamento dei 100.000 euro 
quale limite di compensi o ricavi implica una serie di adempimenti che il contribuente 
è tenuto ad assolvere in relazione al periodo d’imposta in corso al momento del 
superamento. 
A titolo esemplificativo e non esaustivo, il contribuente deve: 
 
34 Si veda, in senso conforme, la circolare n. 6/E del 3 marzo 2009, paragrafo 1 (“Rinuncia alla detrazione 
dell’IVA”). 
35 Con la circolare n. 73/E del 2007 sono stati forniti chiarimenti in merito al regime fiscale semplificato per i 
contribuenti minimi previsto dall’articolo 1, commi da 96 a 117, della legge finanziaria per il 2008. 
26 
- istituire i registri e le scritture contabili previsti dal titolo II del DPR n. 600 
del 1973 e annotare le operazioni con le modalità e nei termini ivi stabiliti 
a decorrere dal momento in cui è stato superato il predetto limite; 
- annotare le operazioni relative alle cessioni di beni e alle prestazioni di 
servizi, nonché agli acquisti effettuati anteriormente al superamento del 
predetto limite (a decorrere dall’inizio del periodo d’imposta) entro il 
termine per la presentazione della dichiarazione annuale;  
- adempiere agli ulteriori obblighi ordinariamente previsti per le operazioni 
che determinano il superamento del predetto limite e per quelle effettuate 
successivamente; 
- versare, entro il termine ordinariamente previsto, le imposte a saldo, 
relative all’anno in cui è stato superato il predetto limite, risultanti dalla 
dichiarazione annuale e calcolate sul reddito determinato nel rispetto delle 
norme del TUIR in materia di determinazione del reddito di lavoro 
autonomo e del reddito d’impresa. Resta fermo che, ai fini del versamento 
degli acconti, si applicano le ordinarie modalità di determinazione degli 
stessi secondo il metodo storico o il metodo previsionale. In ogni caso, i 
codici tributo da utilizzare devono essere coerenti con le modalità di 
determinazione del reddito adottate. Ne consegue, in particolare, che 
nell’ipotesi in cui il soggetto ex forfetario adotti il metodo storico, lo stesso 
determinerà entrambi gli acconti con le modalità di calcolo proprie del 
regime forfetario e verserà gli stessi utilizzando i relativi codici tributo, 
salvo poi determinare l’imposta applicando le ordinarie modalità di 
determinazione del reddito e di calcolo dell’IRPEF e versare a saldo quanto 
effettivamente dovuto. 
 
27 
3.3. 
Effetti sulle ritenute alla fonte a titolo d’acconto  
In ipotesi di superamento del limite di 100.000 euro di ricavi e compensi 
nell’anno, con ingresso immediato nel regime di determinazione ordinaria del reddito, 
ai fini IRPEF, occorre chiarire i profili applicativi delle ritenute d’acconto di cui al 
titolo III del DPR n. 600 del 1973. 
In particolare, circa l’applicazione della “Ritenuta sui redditi di lavoro 
autonomo e su altri redditi”, l’articolo 25, comma 1, del citato decreto prevede in via 
generale che «i soggetti indicati nel primo comma dell’art. 23, che corrispondono a 
soggetti residenti nel territorio dello Stato compensi comunque denominati, anche 
sotto forma di partecipazione agli utili, per prestazioni di lavoro autonomo, ancorché 
non esercitate abitualmente ovvero siano rese a terzi o nell’interesse di terzi o per 
l’assunzione di obblighi di fare, non fare o permettere devono operare all’atto del 
pagamento una ritenuta del 20 per cento a titolo di acconto dell’imposta sul reddito 
delle persone fisiche dovuta dai percipienti, con l’obbligo di rivalsa». 
Nel caso specifico dei contribuenti in regime forfetario, tale obbligo è derogato 
dall’articolo 1, comma 67, della legge di stabilità 2015, in base al quale i «ricavi e i 
compensi relativi al reddito oggetto del regime forfetario non sono assoggettati a 
ritenuta d’acconto da parte del sostituto d’imposta. A tal fine, i contribuenti 
rilasciano un’apposita dichiarazione dalla quale risulti che il reddito cui le somme 
afferiscono è soggetto ad imposta sostitutiva». Inoltre, ai sensi del successivo comma 
69, i contribuenti che usufruiscono del regime forfetario «non sono tenuti a operare 
le ritenute alla fonte di cui al titolo III del citato decreto del Presidente della 
Repubblica n. 600 del 1973, e successive modificazioni, ad eccezione delle ritenute di 
cui agli articoli 23 e 24 del medesimo decreto». 
Considerato, però, che «il regime forfetario cessa di avere applicazione 
dall’anno stesso in cui i ricavi o i compensi percepiti sono superiori a 100.000 euro», 
ne discende che i compensi percepiti dal professionista ex forfetario, una volta 
divenuto ordinario, sono assoggettati alla ritenuta d’acconto di cui al citato articolo 
28 
25 del DPR n. 600 del 1973 da parte del sostituto d’imposta e, sui compensi erogati 
per prestazioni professionali ricevute, il medesimo professionista è tenuto a sua volta 
a operare le ritenute di cui al predetto articolo 25. 
Posto che le ritenute sono operate «all’atto del pagamento» dei compensi, le 
stesse devono essere applicate, in via generale, ai compensi del professionista per le 
prestazioni che comportano il superamento del limite di 100.000 euro «percepiti» e 
per quelle successive, ma non anche (retroattivamente) ai compensi incassati prima. 
Va da sé che anche qualora l’operazione sia stata fatturata anticipatamente (rispetto 
all’incasso) – in costanza di regime forfetario – si ritiene che l’incasso che comporta 
il superamento della soglia di 100.000 euro debba essere assoggettato a ritenuta. 
Resta inteso che su tutti i compensi percepiti successivamente all’incasso che 
comporta il superamento della soglia di 100.000 euro devono essere operate le 
ritenute, indipendentemente dalla data di fatturazione delle stesse. 
Analogamente, per le operazioni passive, il professionista assume il ruolo di 
sostituto d’imposta solo a decorrere dal primo pagamento da effettuarsi 
successivamente al superamento del predetto limite (anche laddove l’eventuale fattura 
già ricevuta non indichi l’importo della ritenuta). 
La novella normativa non modifica, invece, la disciplina delle ritenute di cui ai 
citati articoli 23 e 24 del medesimo DPR n. 600 del 1973 – rispettivamente, sui redditi 
di lavoro dipendente e sui redditi assimilati a quelli di lavoro dipendente 
eventualmente corrisposti dal contribuente forfetario – che devono essere operate a 
prescindere dal volume di ricavi o compensi percepiti e dal conseguente regime fiscale 
applicato (ordinario o forfetario). 
Si richiama, a maggior chiarimento, l’esempio ipotizzato nel paragrafo 3.1.1, 
in cui il professionista, nel mese di settembre 2023, abbia già fatturato e incassato 
compensi per 80.000 euro e nel mese di ottobre emetta, nell’ordine, la fattura n. x di 
4.000 euro, la fattura n. y di 30.000 euro e, infine, la fattura n. z di 5.000 euro. 
29 
Nel mese di novembre è incassata la fattura n. y di 30.000 euro, che determina 
il superamento del limite di 100.000 euro di compensi «percepiti» nel corso del 2023 
e la fuoriuscita immediata dal regime forfetario. Di conseguenza, il professionista ex 
forfetario diventato ordinario subisce la ritenuta d’acconto sia sul medesimo incasso 
della fattura n. y, sia al momento dell’incasso delle fatture n. x di 4.000 euro e n. z di 
5.000 euro, in quanto le stesse verranno incassate dopo il superamento del predetto 
limite. Ciò, in ossequio al già richiamato principio di legge secondo cui le ritenute 
sono operate «all’atto del pagamento» dei compensi. 
 
4. RISPOSTE A QUESITI 
 
4.1. 
Superamento della soglia di 100.000 euro di ricavi o compensi 
percepiti – Fatturazione dell’operazione che comporta il superamento  
Domanda 
Nel caso di superamento della soglia di 100.000 euro di ricavi o compensi, il 
contribuente fuoriesce dal regime forfetario e applica l’IVA sulle operazioni effettuate 
a partire da quelle che comportano il superamento di tale limite. A tal fine, si chiede 
se debba fatturare: 
• l’intera operazione con IVA; 
• senza IVA la parte dell’operazione fino all’importo che concorre al 
raggiungimento del limite di 100.000 euro e con IVA la parte eccedente; 
• l’intera operazione sulla base delle regole del regime forfetario senza 
addebitare l’IVA in rivalsa. 
Risposta 
L’articolo 1, comma 71, della legge di stabilità 2015, come modificato 
dall’articolo 1, comma 54, lettera b), della legge n. 197 del 2022, dispone che il 
«regime forfetario cessa di avere applicazione dall’anno stesso in cui i ricavi o i 
30 
compensi percepiti sono superiori a 100.000 euro. In tale ultimo caso è dovuta 
l’imposta sul valore aggiunto a partire dalle operazioni effettuate che comportano il 
superamento del predetto limite». 
Il dato testuale della locuzione «a partire dalle operazioni effettuate» deve 
essere interpretato nel senso che l’applicazione del regime ordinario IVA interessa 
l’operazione il cui incasso comporta il superamento del limite, anche se la relativa 
fattura è stata emessa in costanza di regime forfetario36, e le operazioni fatturate 
successivamente all’incasso che ha comportato il superamento del limite dei 100.000 
euro. A titolo esemplificativo, quindi, se il contribuente forfetario ha conseguito in 
corso d’anno un volume di ricavi o compensi pari a 90.000 euro, nel momento in cui 
effettua un’operazione del valore imponibile di 20.000 euro, incassandone 
contestualmente il corrispettivo, deve emettere la relativa fattura applicando l’IVA sul 
medesimo valore di 20.000 euro. 
Coerentemente con l’orientamento della giurisprudenza unionale, non si 
condivide, invece, l’ipotesi di “scindere” il corrispettivo oggetto di fatturazione, non 
assoggettando ad IVA l’operazione fino all’importo che concorre al raggiungimento 
della soglia di 100.000 euro. La Corte di Giustizia dell’Unione europea, peraltro, ha 
affermato che, se la finalità del regime di esonero dall’IVA è quella di ridurre gli oneri 
amministrativi a carico delle piccole imprese e dell’amministrazione finanziaria, tale 
obiettivo non sarebbe perseguibile qualora si rendesse necessario effettuare artificiosi 
calcoli separati in relazione alla medesima operazione (cfr. sentenza del 2 maggio 
2019, C-265/18 “Akvilė Jarmuškienė”) 37. 
 
36 Si veda il paragrafo n. 3.1.1. 
37 Nella citata sentenza, avente a oggetto il caso di una compravendita di due immobili nei confronti dello stesso 
acquirente, effettuata mediante il medesimo contratto, la Corte di Giustizia ha precisato, ai punti da 35 a 38, 
quanto segue: 
“35 Gli elementi componenti tale unica cessione non possono essere scomposti, in quanto ciò risulterebbe 
artificioso rispetto al sistema dell’IVA (…). 
36 Ne consegue che l’IVA è dovuta sull’intero valore dell’operazione oggetto del procedimento principale. 
(…). 
31 
 
4.2. 
 Superamento della soglia di 100.000 euro di ricavi o compensi 
percepiti – Effetti sulle annualità successive 
Domanda 
Il contribuente che nel 2023 supera la soglia di 100.000 euro di ricavi o 
compensi fuoriesce immediatamente dal regime forfetario. Se nel 2024 consegue 
ricavi o compensi in misura pari o inferiore a 85.000 euro, può rientrare nel regime 
forfetario a partire dal 2025, fermo restando il rispetto delle altre condizioni? 
Risposta 
L’articolo 1, comma 54, della legge di stabilità 2015, nella formulazione 
vigente fino al 31 dicembre 2022, disponeva che i «contribuenti persone fisiche 
esercenti attività d’impresa, arti o professioni applicano il regime forfetario di cui al 
presente comma e ai commi da 55 a 89 del presente articolo se (…) nell’anno 
precedente: 
a) hanno conseguito ricavi ovvero hanno percepito compensi, ragguagliati ad 
anno, non superiori a euro 65.000; (…)». 
Stante l’innalzamento a 85.000 euro del predetto limite e in assenza di 
preclusioni normative in tal senso, pertanto, il contribuente che nel 2024 consegue 
ricavi o percepisce compensi entro tale soglia può, sussistendone gli ulteriori 
presupposti, rientrare nel regime forfetario a partire dal 2025, ancorché nel 2023 abbia 
superato il limite di 100.000 euro. 
 
 
38 Orbene, si deve sottolineare che gli oneri amministrativi gravanti sull’amministrazione finanziaria 
interessata e sul contribuente non risulterebbero diminuiti qualora occorresse effettuare calcoli separati, 
attinenti ai singoli beni di una sola ed unica cessione, oggetto di un unico contratto di compravendita”. 
32 
4.3. Superamento della soglia di 100.000 euro di ricavi o compensi 
percepiti – Soggetti che iniziano l’attività in corso d’anno 
Domanda 
Si chiede se un soggetto che inizia l’attività nel corso dell’anno 2023 aderendo 
al regime forfetario, al fine di determinare il limite di ricavi o compensi di 100.000 
euro, oltre il quale si fuoriesce immediatamente dal regime, debba ragguagliare il 
citato importo ad anno. 
Risposta  
Per le persone fisiche esercenti attività d’impresa, arti o professioni il regime 
forfetario rappresenta un regime naturale. Tali contribuenti applicano, pertanto, tale 
regime nell’anno di inizio dell’attività, salvi i casi di opzione per il regime ordinario 
di tassazione, di superamento della soglia di 100.000 euro di ricavi o compensi 
percepiti nel corso dell’anno o in cui gli stessi già sappiano di percepire nell’anno 
somme (ragguagliate ad anno) superiori alla soglia di 85.000 euro. 
Negli anni successivi a quello di inizio dell’attività, gli stessi applicano il 
regime forfetario (salvo diversa opzione) solo qualora nell’anno precedente siano 
soddisfatti i requisiti di cui alle lettere a) e b) del comma 54 dell’articolo 1 della legge 
di stabilità 2015. 
Il primo dei due requisiti (lettera a) prevede che i contribuenti applichino il 
regime forfetario se, nel periodo d’imposta precedente, «hanno conseguito ricavi 
ovvero hanno percepito compensi, ragguagliati ad anno, non superiori a euro 
85.000». 
Questo è, pertanto, da intendersi come un requisito di permanenza, nel caso in 
cui nel periodo d’imposta precedente si sia applicato il regime forfetario, oppure di 
accesso, qualora nel periodo d’imposta precedente si sia applicato il regime ordinario 
di tassazione ai fini dell’IRPEF. 
33 
Analogamente, il comma 71 dell’articolo 1 della legge di stabilità 2015 
prevede, al primo periodo, le cause di fuoriuscita dal regime forfetario, nel 
presupposto che nel periodo d’imposta precedente si sia applicato detto regime, 
disponendo che il «regime forfetario cessa di avere applicazione a partire dall’anno 
successivo a quello in cui viene meno taluna delle condizioni di cui al comma 54 (…)». 
Per effetto di tale previsione, i contribuenti che nel primo anno di attività conseguono 
ricavi o percepiscono compensi per un ammontare, ragguagliato ad anno, superiore a 
85.000 euro non possono applicare il regime forfetario nell’annualità successiva. 
Il secondo periodo del comma 71 – come introdotto dall’articolo 1, comma 54, 
lettera b), della legge di bilancio 2023 – prevede, invece, una causa di fuoriuscita 
“immediata” da tale regime, in quanto questa ha effetto dall’anno stesso in cui si 
verifica e non da quello successivo38. 
In proposito, dalla direttiva UE 2020/28539 si evince che la finalità di prevedere 
la soglia di 100.000 euro annui per fruire del regime di esonero dall’IVA è in linea 
con quella di salvaguardare le entrate erariali all’interno dell’Unione40. Tale finalità, 
inoltre, deve conciliarsi con l’obiettivo, posto dalla medesima direttiva, di «assicurare 
una transizione graduale delle piccole imprese dalla franchigia all’imposizione»41, 
 
38 Ai sensi del comma 71, secondo periodo, dell’articolo 1 della legge di bilancio 2015, infatti, il «regime 
forfetario cessa di avere applicazione dall’anno stesso in cui i ricavi o i compensi percepiti sono superiori a 
100.000 euro. In tale ultimo caso è dovuta l’imposta sul valore aggiunto a partire dalle operazioni effettuate 
che comportano il superamento del predetto limite». 
39 Tale direttiva – che modifica la direttiva 2006/112/CE relativa al sistema comune d’imposta sul valore 
aggiunto per quanto riguarda il regime speciale per le piccole imprese e il regolamento (UE) n. 904/2010 per 
quanto riguarda la cooperazione amministrativa e lo scambio di informazioni allo scopo di verificare la corretta 
applicazione del regime speciale per le piccole imprese – disciplina il regime di esonero dall’IVA per le piccole 
imprese di cui al Titolo XII, Capo 1, della direttiva 2006/112/CE.  
40 Si veda il terzo periodo del considerando n. 14 della direttiva (UE) 2020/285, secondo cui qualora, «nel corso 
di un anno civile, venga superata la soglia del volume d’affari annuo nell’Unione, è necessario che la 
franchigia cessi di applicarsi a partire da quel momento, poiché la funzione della soglia è salvaguardare le 
entrate». 
41 Si veda il primo periodo del considerando n. 14 della direttiva (UE) 2020/285, in base al quale, al fine di 
«assicurare una transizione graduale delle piccole imprese dalla franchigia all’imposizione, ai soggetti passivi 
dovrebbe essere consentito di continuare a beneficiare della franchigia per le piccole imprese per un periodo 
di tempo limitato qualora il loro volume d’affari non superi la soglia di franchigia nazionale oltre una 
percentuale prestabilita di tale soglia (…)». 
34 
transizione che si verificherebbe con minore gradualità qualora, per i contribuenti che 
iniziano l’attività, la citata soglia venisse “ragguagliata ad anno”. 
In virtù di quanto sopra rappresentato e in considerazione del fatto che il 
legislatore, nell’ambito della medesima disciplina, ha espressamente previsto il 
ragguaglio con esclusivo riferimento alla soglia degli 85.000 euro42 e non a quella di 
100.000 euro, si ritiene che il superamento dei 100.000 euro di ricavi o compensi 
percepiti rappresenti una fattispecie “speciale” di cessazione del regime forfetario, da 
intendersi in termini assoluti, considerando, a tal fine, i ricavi o i compensi 
concretamente percepiti. 
 
4.4. Accesso al regime forfetario - Decadenza da precedenti opzioni  
Domanda 
Si chiede se un soggetto che nel 2021 abbia optato per la contabilità ordinaria 
possa, a partire dal 1° gennaio 2023, applicare il regime forfetario qualora il volume 
di ricavi e compensi percepiti nel 2022 sia inferiore alla soglia di 85.000 euro di cui 
all’articolo 1, comma 54, lettera a), della legge di stabilità 2015, come da ultimo 
modificato, oppure se lo stesso sia obbligato a mantenere il regime della contabilità 
ordinaria nel rispetto del vincolo triennale. 
Risposta 
Si richiama sul punto la circolare n. 11/E del 13 aprile 201743, secondo cui 
“l’opzione per un regime di determinazione dell’imposta vincola il contribuente alla 
sua concreta applicazione almeno per un triennio, trascorso il quale si rinnova 
tacitamente per ciascun anno successivo, finché permane la concreta applicazione 
 
42 In tal senso si veda l’articolo 1, comma 54, lettera a), della legge di stabilità 2015. 
43 Con la circolare n. 11/E del 2017 sono stati forniti chiarimenti in relazione al regime di determinazione del 
reddito per le “imprese minori” di cui all’articolo 1, commi da 17 a 23, della legge 11 dicembre 2016, n. 232 
(c.d. legge di bilancio 2017). 
35 
del regime scelto. L’articolo 1 del d.P.R. n. 442 del 199744, tuttavia, consente la 
variazione dell’opzione e della revoca nel caso di modifica del relativo sistema in 
conseguenza di nuove disposizioni normative”. 
Tenuto conto delle modifiche sostanziali apportate al regime forfetario dalle 
“nuove disposizioni normative” (i.e. la legge di stabilità 2023) e mutuando i 
chiarimenti resi con la circolare n. 9/E del 2019 – concernenti le precedenti modifiche 
al regime forfetario apportate dalla legge di stabilità 2015 – ne discende che i soggetti 
in regime ordinario per opzione nel 2022 possono transitare nel regime forfetario nel 
2023, qualora in possesso dei relativi requisiti normativi, senza attendere il decorso 
del triennio previsto per l’esercizio delle opzioni IVA45. 
Pertanto, il soggetto che nel 2021 abbia optato per la contabilità ordinaria può, 
a partire dal 1° gennaio 2023, applicare il regime forfetario qualora il volume di ricavi 
o compensi percepiti nel 2022 sia pari o inferiore alla soglia di 85.000 euro, come 
modificata dall’articolo 1, comma 54, lettera a), della legge n. 197 del 2022 
(ovviamente ricorrendo anche gli altri requisiti), senza necessità di osservare il 
vincolo triennale di permanenza nel regime ordinario. 
 
4.5. Acquisti in reverse-charge in costanza di regime forfetario 
Domanda 
Si chiede se nella “Comunicazione liquidazioni periodiche” IVA, da presentare 
a partire dal trimestre nel corso del quale si fuoriesce dal regime forfetario, debba 
essere compresa anche l’imposta a debito derivante dalle operazioni in reverse-charge 
effettuate nel medesimo periodo, ma ancora in regime forfetario. 
 
44 Si veda il comma 1 dell’articolo 1 del DPR n. 442 del 1997, citato nella nota n. 14.  
45 Con la circolare n. 9/E del 2019, paragrafo 3.2, infatti, è stato chiarito che, tenuto conto “delle significative 
modifiche apportate al regime forfetario dalla legge di stabilità per il 2019, i soggetti che nel 2018 erano in 
regime ordinario possono effettuare il passaggio dalla contabilità ordinaria, scelta per opzione, al regime 
forfetario, senza attendere il decorso del triennio previsto per gli esercizi delle opzioni IVA”.  
36 
Risposta 
Ai sensi dell’articolo 1, comma 60, della legge di stabilità 2015, i «contribuenti 
che applicano il regime forfetario, per le operazioni per le quali risultano debitori 
dell’imposta, emettono la fattura o la integrano con l’indicazione dell’aliquota e della 
relativa imposta e versano l’imposta entro il giorno 16 del mese successivo a quello 
di effettuazione delle operazioni». 
È il caso delle operazioni di cui all’articolo 17, comma 6, del decreto IVA, in 
cui il contribuente forfetario è – in veste di cessionario o di committente – il soggetto 
debitore d’imposta, tenuto al versamento della stessa con il meccanismo 
dell’inversione contabile (reverse-charge), tramite il modello F24, entro il giorno 16 
del mese successivo a quello di effettuazione dell’operazione. 
In tale ipotesi, il comma 60 citato si limita a prescrivere l’obbligo di 
versamento dell’imposta, ma non prevede ulteriori deroghe all’esonero dagli 
adempimenti IVA disposto dal precedente comma 59. 
Ne discende che nella “Comunicazione liquidazioni periodiche” IVA, da 
presentare in relazione al periodo (mese/trimestre) nel corso del quale si fuoriesce dal 
regime forfetario, non deve essere compresa l’IVA a debito derivante dalle operazioni 
in reverse-charge effettuate in costanza di regime forfetario. 
L’applicazione delle regole ordinarie in materia di IVA, infatti, decorre dal 
momento di incasso del corrispettivo dell’operazione che ha comportato il 
superamento del limite di 100.000 euro di ricavi o compensi «percepiti». 
Così, a titolo esemplificativo, se il contribuente forfetario (trimestrale) effettua 
l’acquisto in reverse-charge il 10 aprile 2023 e fuoriesce dal regime forfetario in virtù 
di un’operazione effettuata il 10 maggio 2023, la liquidazione periodica del secondo 
trimestre 2023 includerà, oltre all’operazione che ha comportato il superamento della 
soglia, tutte le operazioni ad essa successive, ma non anche l’anzidetta operazione 
effettuata in reverse-charge, la cui IVA deve essere versata entro il 16 maggio 2023. 
 
37 
5. 
CLAUSOLA DI SALVAGUARDIA  
Da ultimo, si fa presente che, in considerazione della circostanza che la 
disciplina in commento produce effetti in relazione alle operazioni già effettuate nel 
corso dell’anno 2023, gli uffici dell’Agenzia valuteranno, caso per caso, la non 
applicabilità delle sanzioni, ai sensi dell’articolo 10, comma 3, della legge 27 luglio 
2000, n. 212, recante lo Statuto dei diritti del contribuente, qualora riscontrino 
condizioni di obiettiva incertezza in relazione a comportamenti difformi adottati dai 
contribuenti anteriormente alla pubblicazione del presente documento di prassi. 
 
*** 
 
Le Direzioni regionali vigileranno affinché le istruzioni fornite e i principi 
enunciati con la presente circolare vengano puntualmente osservati dalle Direzioni 
provinciali e dagli Uffici dipendenti. 
 
IL DIRETTORE DELL’AGENZIA 
Ernesto Maria Ruffini 
(firmato digitalmente) 


===== 03_Tabella_Coefficienti_Redditivita_ATECO.pdf =====

—  214  —
Supplemento ordinario n. 62/L alla GAZZETTA UFFICIALE
Serie generale - n. 302
31-12-2018
 
Allegato 2
(articolo 1, comma 10)
« ALLEGATO 4
(articolo 1, comma 64)
(Regime forfetario dei contribuenti minimi)
Progressivo
Gruppo di settore
Codici attività
ATECO 2007
Coefficiente
di redditività
1
Industrie alimentari e
delle bevande
(10-11)
40%
2
Commercio all’ingrosso
e al dettaglio
45 – (da 46.2 a 46.9) –
(da 47.1 a 47.7) – 47.9
40%
3
Commercio ambulante
di prodotti alimentari e
bevande
47.81
40%
4
Commercio ambulante
di altri prodotti
47.82 – 47.89
54%
5
Costruzioni e attività
immobiliari
(41-42-43) – (68)
86%
6
Intermediari del com-
mercio
46.1
62%
7
Attività dei servizi di
alloggio e di ristora-
zione
(55-56)
40%
8
Attività professionali,
scientifiche, tecniche,
sanitarie, di istruzione,
servizi finanziari e as-
sicurativi
(64-65-66) – (69-70-71-
72-73-74-75) – (85) –
(86-87-88)
78%
9
Altre attività economi-
che
(01-02-03) – (05-06-07-
08-09) – (12-13-14-15-
16-17-18-19-20-21-22-
23-24-25-26-27-28-29-
30-31-32-33) – (35) –
(36-37-38-39) – (49-50-
51-52-53) – (58-59-60-
61-62-63) – (77-78-79-
80-81-82) – (84) – (90-
91-92-93) – (94-95-96)
– (97-98) – (99)
67%
».
 


===== 04_Elenco_Cause_Ostative_e_Esclusioni_2026.pdf =====

Cause Ostative Regime Forfettario 2026 
Le cause di esclusione si dividono principalmente in tre categorie: reddito da dipendente, partecipazioni 
societarie e regimi speciali. 
1. Limite Reddito da Lavoro Dipendente (La "Soglia 30k") 
È uno dei dubbi più frequenti. Non puoi accedere al forfettario se nell'anno precedente hai percepito redditi da 
lavoro dipendente o assimilati (es. pensione) superiori a 30.000€ lordi. 
● L'eccezione: Il limite non si applica se il rapporto di lavoro dipendente è cessato entro il 31 dicembre 
dell'anno precedente (a patto che non ne sia iniziato uno nuovo). 
2. Partecipazioni in Società o Associazioni 
Non può applicare il forfettario chi contemporaneamente all'attività: 
● Partecipa a società di persone (S.n.c., S.a.s.), associazioni professionali o imprese familiari. 
● Controlla direttamente o indirettamente una S.r.l. o una associazione in partecipazione, la quale 
esercita attività economiche direttamente o indirettamente riconducibili a quelle svolte 
individualmente. 
3. Rapporti con l'Ex Datore di Lavoro (Clausola Anti-Frazionamento) 
Non puoi applicare il forfettario se fatturi prevalentemente (oltre il 50%) nei confronti di: 
● Datori di lavoro con i quali sono in corso rapporti di lavoro o lo sono stati nei due precedenti periodi 
d'imposta. 
● Soggetti direttamente o indirettamente riconducibili a tali datori di lavoro. 
4. Residenza Fiscale 
Il regime è riservato ai residenti in Italia. 
● Eccezione: Puoi partecipare se risiedi in uno Stato UE o aderente allo Spazio Economico Europeo che 
assicuri un adeguato scambio di informazioni, a patto che tu produca in Italia almeno il 75% del tuo 
reddito complessivo. 
5. Regimi Speciali IVA e Altre Esclusioni 
Non possono aderire i soggetti che si avvalgono di regimi speciali IVA o di regimi forfettari di determinazione 
del reddito (es. agricoltura, editoria, vendita sali e tabacchi, agenzie di viaggio). Inoltre, è esclusa la vendita di 
fabbricati, terreni edificabili o mezzi di trasporto nuovi. 
Nota Tecnica: Ricorda che il superamento della soglia dei ricavi (85.000€) non è una causa ostativa 
all'ingresso, ma una causa di fuoriuscita dall'anno successivo (o immediata se si superano i 100.000€). 
 


===== 05_Circolare_9E-2019_Approfondimento_Cause_Ostative.pdf =====

Circolare n. 9/E del 10 aprile 2019 
Oggetto: Regime forfetario per le persone fisiche esercenti attività d'impresa, arti o professioni 
– Articolo 1, commi da 54 a 89, della legge 23 dicembre 2014, n. 190, come modificato dalla legge 
30 dicembre 2018, n. 145 e dal decreto-legge 14 dicembre 2018, n. 135. 
 
1. PREMESSA 
La legge 23 dicembre 2014, n. 190 (legge di stabilità 2015), ha introdotto un regime fiscale 
agevolato, c.d. regime forfetario, rivolto ai contribuenti persone fisiche esercenti attività 
d'impresa, arti o professioni. Di recente, la legge 30 dicembre 2018, n. 145 (legge di bilancio 2019) 
ha modificato l'ambito di applicazione del regime: 
● Soglia unica: 65.000 euro di ricavi/compensi (indipendentemente dall'attività). 
● Abrogazione limiti: Eliminati i limiti sul costo dei beni strumentali (20.000€) e sulle spese 
per lavoro dipendente (5.000€). 
● Nuove cause ostative: Riformulate le lettere d) e d-bis) del comma 57 per evitare 
frazionamenti artificiosi delle attività. 
2. INGRESSO E PERMANENZA NEL REGIME FORFETARIO 
2.1. Premessa 
Il regime forfetario rappresenta il regime naturale delle persone fisiche in forma individuale, 
purché in possesso dei requisiti e in assenza di cause ostative. 
2.2. Requisiti di applicazione 
Il limite di 65.000 euro va verificato con riferimento ai ricavi conseguiti e ai compensi percepiti 
nell'anno precedente. 
● Criterio di cassa/competenza: Si tiene conto del regime contabile applicato nell'anno di 
riferimento (cassa per i semplificati, competenza per gli ordinari). 
● Ragguaglio ad anno: Il limite va riproporzionato se l'attività è iniziata in corso d'anno. 
● Diritti d'autore: Concorrono alla soglia solo se correlati all'attività di lavoro autonomo 
svolta. 
2.3. Cause ostative 
2.3.1. Regimi speciali e residenti all'estero 
Non possono accedere i soggetti che si avvalgono di regimi speciali IVA (es. editoria, agricoltura, 
tabacchi) o i non residenti (salvo residenti UE/SEE che producono in Italia almeno il 75% del 
reddito). 
2.3.2. Partecipazioni in società e controllo di SRL (Lettera d) 
La causa ostativa scatta se il contribuente: 
1. Partecipa contemporaneamente a società di persone, associazioni o imprese familiari. 
2. Controlla (direttamente o indirettamente) società a responsabilità limitata o associazioni 
in partecipazione che esercitano attività economiche riconducibili a quelle svolte dal 
forfetario. 
○ Controllo: Si rimanda all'art. 2359 c.c. (incluso il controllo tramite familiari). 
○ Riconducibilità: Si verifica se le attività appartengono alla medesima Sezione 
ATECO e se il forfetario fattura alla SRL controllata che deduce il costo. 
2.3.3. Rapporti con ex datori di lavoro (Lettera d-bis) 
Non può applicare il regime chi esercita l'attività prevalentemente (oltre il 50%) nei confronti di 
datori di lavoro con i quali sono in corso rapporti di lavoro o erano intercorsi nei due precedenti 
periodi d'imposta. 
● Esclusione: Non si applica a chi inizia l'attività dopo il periodo di pratica obbligatoria per 
professioni protette. 
3. APPLICAZIONE E DISAPPLICAZIONE 
● Passaggio da semplificato: È sempre possibile senza attendere il triennio, poiché entrambi 
sono regimi naturali. 
● Passaggio da ordinario: Possibile anche prima del triennio a seguito delle modifiche 
normative della Legge di Bilancio 2019. 
● Disapplicazione: Il regime cessa dall'anno successivo al superamento dei limiti o al 
verificarsi di una causa ostativa (non c'è fuoriuscita in corso d'anno, salvo il caso limite 
dei 100k introdotto successivamente). 
4. CARATTERISTICHE DEL REGIME 
4.1. Semplificazioni IVA 
● Non si addebita l'IVA in fattura. 
● Non si detrae l'IVA sugli acquisti. 
● Esonero dalla dichiarazione annuale IVA e dai registri. 
● Fatturazione elettronica: La circolare (all'epoca) indicava l'esonero, salvo che verso la PA. 
4.2. Semplificazioni Imposte sui Redditi 
● Esonero dagli ISA (Indici Sintetici di Aﬃdabilità). 
● Non si operano ritenute d'acconto (ma bisogna indicare il CF del percettore in 
dichiarazione). 
● Non si subiscono ritenute d'acconto dai clienti (previa dichiarazione). 
4.3. Determinazione del reddito imponibile 
Il reddito si calcola applicando il coeﬃciente di redditività ai ricavi/compensi (criterio di cassa). 
● Deducibilità: Sono deducibili solo i contributi previdenziali versati per legge. 
● Perdite fiscali: Le perdite pregresse (regime ordinario) possono essere usate nel limite 
dell'80%. 
4.4. Imposta sostitutiva 
● 15% (misura standard). 
● 5% per i primi 5 anni (nuove attività/start-up) se rispettati i requisiti di novità. 
5. SANZIONI 
Si applicano le disposizioni vigenti in materia di imposte dirette e IVA. È previsto un aggravio 
del 10% della sanzione se il maggior reddito accertato supera del 10% quello dichiarato in caso di 
infedele indicazione dei requisiti di accesso. 
 


===== 06_Circolare_INPS_8-2026_Aliquote_Gestione_Separata.pdf =====

Direzione Centrale Entrate 
Roma, 03/02/2026
Circolare n. 8
Ai Dirigenti centrali e territoriali 
Ai Responsabili delle Agenzie 
Ai Coordinatori generali, centrali e 
   territoriali delle Aree dei professionisti 
Al Coordinatore generale, ai coordinatori 
   centrali e ai responsabili territoriali 
   dell'Area medico legale 
E, per conoscenza, 
Al Presidente e ai Componenti del Consiglio di
Amministrazione 
Al Presidente e ai Componenti del Consiglio di
Indirizzo 
   di Vigilanza 
Al Presidente e ai Componenti del Collegio dei
Sindaci 
Al Magistrato della Corte dei Conti delegato 
   all'esercizio del controllo 
Ai Presidenti dei Comitati amministratori 
   di fondi, gestioni e casse 
Al Presidente della Commissione centrale 
   per l'accertamento e la riscossione 
   dei contributi agricoli unificati 
Ai Presidenti dei Comitati regionali
OGGETTO:
Gestione separata di cui all’articolo 2, comma 26, della legge 8
agosto 1995, n. 335. Aliquote contributive su redditi e compensi per
l’anno 2026
SOMMARIO:
Con la presente circolare si comunicano le aliquote contributive, il valore
minimale e il valore massimale del reddito o dei compensi erogati per il
calcolo dei contributi dovuti per l’anno 2026 dai soggetti iscritti alla Gestione
separata di cui all’articolo 2, comma 26, della legge n. 335/1995.  
INDICE
1. Aliquote contributive e di computo per i parasubordinati e committenti
1.1 Collaboratori coordinati e continuativi e figure assimilate
1.2 Magistrati onorari del contingente a esaurimento confermati che esercitano le funzioni in
 
via non esclusiva
1.3 Lavoro sportivo nel settore del dilettantismo
1.3.1 Collaborazioni coordinate e continuative e figure assimilate del lavoro sportivo
1.4 Addetti al controllo e alla disciplina delle corse ippiche e delle manifestazioni del cavallo da
sella
2. Aliquote contributive e di computo per professionisti
2.1 Professionisti del settore sportivo dilettantistico
3. Computo
4. Ripartizione dell’onere contributivo
4.1 Committenti
4.2 Professionisti
5. Compensi corrisposti ai collaboratori entro il 12 gennaio 2026
6. Massimale e minimale
6.1 Massimale
6.2 Minimale. Accredito contributivo
 
 
1. Aliquote contributive e di computo per i parasubordinati e committenti
1.1 Collaboratori coordinati e continuativi e figure assimilate
 
Per l’anno 2026 l’aliquota contributiva e di computo ai fini dell’Invalidità, la Vecchiaia e i
Superstiti (IVS) per i collaboratori e le figure assimilate, iscritti in via esclusiva alla Gestione
separata di cui all’articolo 2, comma 26, della legge 8 agosto 1995, n. 335, è pari al 33%, così
come stabilito dall’articolo 1, comma 79, della legge 24 dicembre 2007, n. 247, come
modificato dall’articolo 2, comma 57, della legge 28 giugno 2012, n. 92[1].
 
Sono, inoltre, in vigore le seguenti aliquote pari a:
 
-       0,50%, stabilita dall’articolo 59, comma 16, della legge 27 dicembre 1997, n. 449, utile
per il finanziamento dell’onere derivante dall’estensione della tutela relativa alla maternità, agli
assegni per il nucleo familiare e alla malattia, anche in caso di non degenza ospedaliera,
disposta dall’articolo 1, comma 788, della legge 27 dicembre 2006, n. 296 (legge Finanziaria
2007);
 
-       0,22%, disposta dall’articolo 7 del decreto ministeriale 12 luglio 2007, pubblicato nella
Gazzetta Ufficiale n. 247 del 23 ottobre 2007, in attuazione di quanto previsto dall’articolo 1,
comma 791, della legge n. 296/2006;
 
-       1,31%, disposta dal comma 223 dell’articolo 1 della legge 30 dicembre 2021, n. 234, che
ha integrato l’articolo 15 del decreto legislativo 4 marzo 2015, n. 22, in materia di DIS-COLL,
introducendo il comma 15-quinquies, nel quale è stato previsto l’obbligo del versamento di una
aliquota contributiva contro la disoccupazione “pari a quella dovuta per la prestazione
NASpI”[2]. Sono interessati i soggetti i cui compensi derivano da uffici di amministratore,
sindaco o revisore di società, associazioni e altri enti con o senza personalità giuridica (cfr.
l’articolo 50, comma 1, lett. c-bis), del D.P.R. 22 dicembre 1986, n. 917, di seguito TUIR),
anche se tali soggetti non sono beneficiari della relativa prestazione, nonché da rapporti di
collaborazioni coordinate e continuative, dottorato di ricerca, incarichi di ricerca, assegno,
borsa di studio[3].
 
Con la circolare n. 142 del 12 novembre 2025 sono state fornite istruzioni per la gestione degli
obblighi contributivi previsti per i titolari di incarichi di cui all’articolo 22-ter della legge 30
dicembre 2010, n. 240[4], che, al comma 1, dispone che le istituzioni di cui all’articolo 22,
comma 1, della medesima legge (Università, Enti pubblici di ricerca e Istituzioni il cui diploma
di perfezionamento scientifico è stato riconosciuto equipollente al titolo di dottore di ricerca ai
sensi dell'art. 74, quarto comma, del decreto del Presidente della Repubblica 11 luglio 1980, n.
382)“possono conferire “incarichi di ricerca” finalizzati all’introduzione alla ricerca e
all’innovazione sotto la supervisione di un tutor, dei quali possono essere destinatari giovani
studiosi che sono in possesso di titolo di laurea magistrale o a ciclo unico da non più di sei anni
e di un curriculum idoneo all’assistenza allo svolgimento di attività di ricerca”. Il successivo
comma 6 del citato articolo 22-ter prevede, per i titolari degli incarichi di ricerca, l’obbligo di
iscrizione e il pagamento della contribuzione previdenziale e assistenziale alla Gestione
separata di cui all'articolo 2, commi 26 e seguenti, della legge n. 335/1995.
 
Per effetto delle disposizioni sopra richiamate, le aliquote contributive dovute alla Gestione
separata dai committenti, di cui all’articolo 2, comma 26, legge n. 335/1995, per l’anno 2026
sono le seguenti:
 
Codice Tipo rapporto. Soggetti senza altra
copertura previdenziale
obbligatoria, non titolari di pensione
e di P.IVA
IVS
Malattia
Maternità
ANF
Maternità
ex D.M.
12.7.2007
DIS-
COLL
Totale
1A -
1E
AMMINISTRATORE DI SOCIETA,
ASSOCIAZIONE E ALTRI ENTI CON O
SENZA PERSONALITA GIURIDICA  
33,00 0,50
0,22
1,31
35,03
1B  
SINDACO DI SOCIETA, ASSOCIAZIONE
E ALTRI ENTI CON O SENZA
PERSONALITA GIURIDICA  
33,00 0,50
0,22
1,31
35,03
1C  
REVISORE DI SOCIETA, ASSOCIAZIONE
E ALTRI ENTI CON O SENZA
PERSONALITA GIURIDICA  
33,00 0,50
0,22
1,31
35,03
1D  
LIQUIDATORE DI SOCIETA'  
33,00 0,50
0,22
1,31
35,03
02  
COLLABORATORE DI GIORNALI,
RIVISTE, ENCICLOPEDIE E SIMILI  
33,00 0,50
0,22
1,31
35,03
03  
PARTECIPANTE A COLLEGI E
COMMISSIONI  
33,00 0,50
0,22
 
33,72
04  
AMMINISTRATORE DI ENTI LOCALI
(D.M. 25.5.2001)  
33,00 0,50
0,22
 
33,72
05  
DOTTORATO DI RICERCA, ASSEGNO,
BORSA DI STUDIO  
33,00 0,50
0,22
1,31
35,03
R5
Incarichi di ricerca – Incarichi di ricerca–
art. 22-ter Legge 30 dicembre 2010,
n.240”
33,00 0,50
0,22
1,31
35,03
06  
CO. CO. CO. (CON CONTRATTO A
PROGETTO/PROGRAMMA DI
LAVORO/FASE)  
33,00 0,50
0,22
1,31
35,03
07  
VENDITORE PORTA A PORTA  
33,00 0,50
0,22
 
33,72
09  
RAPPORTI OCCASIONALI AUTONOMI
(LEGGE N. 326/2003 ART. 44)  
33,00 0,50
0,22
 
33,72
11  
COLLABORAZIONI COORDINATE E
CONTINUATIVE PRESSO PP.AA.  
33,00 0,50
0,22
1,31
35,03
12  
RAPPORTI DI CO. CO. CO. PROROGATI
33,00 0,50
0,22
1,31
35,03
13  
ASSOCIATI IN PARTECIPAZIONE (dal
2004 al 2015) 
33,00 0,50
0,22
 
33,72
14  
FORMAZIONE SPECIALISTICA  
33,00 0,50
0,22
 
33,72
17  
CONSULENTE PARLAMENTARE  
33,00 0,50
0,22
1,31
35,03
18  
COLLABORAZIONI COORDINATE E
33,00 0,50
0,22
1,31
35,03
CONTINUATIVE - D.LGS. N. 81/2015  
19
AMMINISTRATORE DI ENTI LOCALI
Iscritti in GS come Liberi Professionisti  
25,00 0,50
0,22
0,35
26,07
 
20
COLLABORAZIONI COORDINATE E
CONTINUATIVE Covid19 – Ordinanza 24
ottobre 2020 D.P.C.M. Protezione Civile
33,00 0,50
0,22
1,31
35,03
 
Al fine del calcolo della contribuzione dovuta si ricorda che l’aliquota (comprensiva dell’aliquota
IVS e delle aliquote aggiuntive sopra descritte) deve essere applicata sul reddito delle attività
determinato con gli stessi criteri stabiliti ai fini dell’individuazione della base imponibile
dell’imposta sul reddito delle persone fisiche, risultante dalla relativa dichiarazione annuale dei
redditi o dagli accertamenti definitivi, se non diversamente disciplinato come, ad esempio, per i
compensi erogati ai dottorati di ricerca o incarichi di ricerca.
 
Per i soggetti già pensionati o assicurati presso altre forme di previdenza obbligatorie, per
l’anno 2026, l’aliquota è confermata al 24%, così come disposto dall’articolo 1, comma 79,
secondo periodo, della legge n. 247/2007, come da ultimo modificato, a decorrere dal 1°
gennaio 2014, dall’articolo 1, comma 491, della legge 27 dicembre 2013, n. 147 (legge di
Stabilità 2014).
 
 
1.2 Magistrati onorari del contingente a esaurimento confermati che esercitano le
funzioni in via non esclusiva
 
Con la circolare n. 100 del 7 dicembre 2023 sono state illustrate le disposizioni ai fini
previdenziali per la determinazione della contribuzione dovuta per i magistrati onorari del
contingente a esaurimento confermati di cui all’articolo 29 del decreto legislativo 13 luglio
2017, n. 116, che esercitano le funzioni in via non esclusiva e iscritti alla Gestione separata
(cfr. l’art. 15-bis, comma 5, del decreto-legge 22 giugno 2023, n. 75, convertito, con
modificazioni, dalla legge 10 agosto 2023, n. 122)[5], nonché per quelli che esercitano le
funzioni in via non esclusiva e abbiano titolo per l’iscrizione alla Cassa nazionale di previdenza
e assistenza forense (cfr. l’art. 15-bis, comma 3, del decreto legge n. 75/2023)[6]. Si ricorda
che per tali tipologie di lavoratori corre l’obbligo di iscrizione alla Gestione separata e che si
applicano le medesime modalità e gli stessi termini di pagamento della contribuzione prevista
per i collaboratori coordinati e continuativi obbligati all’assicurazione presso la medesima
Gestione separata; pertanto, sulla totalità dei compensi erogati ai magistrati onorari in
relazione all’attività esercitata in regime di non esclusività, la contribuzione deve essere
calcolata applicando le aliquote previste per l’anno 2026 pari a:
 
-       33% ai fini IVS nel caso di assenza di altra forma di previdenza obbligatoria;
-       24% ai fini IVS nel caso di presenza di altra forma di previdenza obbligatoria;
-       2,03% aliquote aggiuntive quale contribuzione per il finanziamento delle prestazioni di
maternità/paternità, malattia, degenza ospedaliera e DIS-COLL.
 
Per effetto delle disposizioni sopra richiamate, le aliquote contributive dovute alla Gestione
separata di cui all’articolo 2, comma 26, della legge n. 335/1995 sono le seguenti:
 
Codice Tipo rapporto
 IVS
Malattia
Maternità
ANF
Maternità
ex D.M.
12.7.2007
DIS-
COLL
Totale
M1
Magistrati onorari confermati non
esclusivi – art. 15-bis commi 3 e 5 D.L.
22 giugno 2023, n.75, senza altra
forma di previdenza obbligatoria
 33,00 0,50
0,22
1,31
35,03
M1
Magistrati onorari confermati non
 24,00 0,50
0,22
1,31
26,03
esclusivi – art. 15-bis commi 3 e 5 D.L.
22 giugno 2023, n.75, in presenza di
altra forma di previdenza obbligatoria
 
 
1.3 Lavoro sportivo nel settore del dilettantismo
 
Il decreto legislativo 28 febbraio 2021, n. 36, e successive modificazioni, ha attuato la legge 8
agosto 2019, n. 86, recante “Deleghe al Governo e altre disposizioni in materia di ordinamento
sportivo, di professioni sportive nonché di semplificazione”. Con la circolare n. 88 del 31
ottobre 2023 sono state illustrate le novità legislative e le modalità operative per la
determinazione della contribuzione dovuta e la relativa esposizione sul flusso Uniemens,
nonché le modalità di pagamento tramite il modello F24 (cfr. la circolare n. 88/2023, parte 3).
 
1.3.1 Collaborazioni coordinate e continuative e figure assimilate del lavoro sportivo
 
Per l’anno 2026 per i collaboratori e le figure assimilate, iscritti alla Gestione separata di cui
all’articolo 2, comma 26, della legge n. 335/1995 e non assicurati presso altre forme di
previdenza obbligatoria, l’aliquota contributiva e di computo è pari al 25%, ai fini IVS, così
come disciplinato dal comma 7 dell’articolo 35 del decreto legislativo n. 36/2021[7]. La
contribuzione si applica al superamento dell’importo di compenso pari a 5.000,00 euro annui
(erogati secondo il regime di cassa e, nel caso di più committenti, dalla totalità dei compensi
percepiti da tutti i committenti). Inoltre, ai sensi del comma 8-ter dell’articolo 35 del citato
decreto legislativo, fino al 31 dicembre 2027 la contribuzione dovuta ai fini IVS deve essere
calcolata sul 50% dell’imponibile contributivo[8].
 
L’articolo 37 del decreto legislativo n. 36/2021 individua la tutela previdenziale dei lavoratori
che abbiano instaurato un contratto di collaborazione coordinata e continuativa ai sensi
dell’articolo 409, comma 1, n. 3, del codice di procedura civile, avente a oggetto l’attività di
carattere amministrativo-gestionale resa in favore delle società e associazioni sportive
dilettantistiche, delle Federazioni Sportive Nazionali, delle Discipline Sportive Associate e degli
Enti di Promozione Sportiva, anche paralimpici riconosciuti dal CONI o dal CIP. Non rientrano
tra i soggetti disciplinati dall’articolo 37 coloro che forniscono attività di carattere
amministrativo-gestionale nell’ambito di una professione per il cui esercizio occorra essere
iscritto in appositi albi o elenchi tenuti dai rispettivi ordini professionali[9].
 
Per tali lavoratori è prevista l'assicurazione previdenziale e assistenziale presso la Gestione
separata di cui all'articolo 2, comma 26, della legge n. 335/1995, secondo la disciplina
previdenziale prevista per i rapporti di collaborazione coordinata e continuativa. A essi sono
applicate le disposizioni di cui all’articolo 35, comma 8-bis[10], del decreto legislativo n.
36/2021, che prevede l’obbligo contributivo presso la Gestione separata al superamento
dell’importo di compenso pari a 5.000,00 euro annui, secondo il regime di cassa e secondo la
disposizione del comma 8-ter del citato articolo 35, il calcolo della contribuzione dovuta fino al
31 dicembre 2027 deve essere effettuato sul 50% dell’imponibile contributivo.
 
Per le tipologie sopra descritte sono, inoltre, dovute le aliquote aggiuntive di seguito indicate,
calcolate sulla totalità dei compensi al netto della sola franchigia di 5.000,00 euro annui:
 
-       0,50%, stabilita dall’articolo 59, comma 16, della legge n. 449/1997, utile per il
finanziamento dell’onere derivante dall’estensione della tutela relativa alla maternità, agli
assegni per il nucleo familiare e alla malattia, anche in caso di non degenza ospedaliera,
disposta dall’articolo 1, comma 788, della legge n. 296/2006 (legge Finanziaria 2007);
 
-       0,22%, disposta dall’articolo 7 del decreto ministeriale 12 luglio 2007, in attuazione di
quanto previsto dall’articolo 1, comma 791, della legge n. 296/2006;
 
-       1,31%, disposta dal comma 223 dell’articolo 1 della legge n. 234/2021, che ha integrato
l’articolo 15 del decreto legislativo n. 22/2015, in materia di DIS-COLL, introducendo il comma
15-quinquies, nel quale è stato previsto l’obbligo del versamento di una aliquota contributiva
contro la disoccupazione “pari a quella dovuta per la NASpI”.
 
Per effetto delle disposizioni sopra richiamate, le aliquote contributive dovute alla Gestione
separata, di cui all’articolo 2, comma 26, della legge n. 335/1995, dai committenti per i
lavoratori sportivi nel settore del dilettantismo per l’anno 2026 sono le seguenti:
 
 
Codice
 
Tipo rapporto
 
IVS
Maternità
Malattia
ANF
Maternità
ex D.M.
12.7.2007
 
DIS-
COLL
 
Totale
D1
COLLABORAZIONI COORDINATE E
CONTINUATIVE –
D.Lgs n. 36/2021 art. 35, comma 8
quinquies, società e associazioni
sportive dilettantistiche ed enti terzo
settore – collaboratori non assicurati
presso altre forme di previdenza
obbligatorie o titolari di pensione diretta
– riforma dello sport
25%  
 
 
25%
D2
COLLABORAZIONI COORDINATE E
CONTINUATIVE –
D.Lgs n. 36/2021 art. 35, comma 8
quinquies, società e associazioni
sportive dilettantistiche ed enti terzo
settore – collaboratori non assicurati
presso altre forme di previdenza
obbligatorie o titolari di pensione diretta
– aliquota prestazioni non
pensionistiche – riforma dello sport
 
0,50%
0,22%
1,31% 2,03%
D3
COLLABORAZIONI COORDINATE E
CONTINUATIVE –
D.Lgs n.36/2021 art.35, comma 8
quinquies, società e associazioni
sportive dilettantistiche ed enti terzo
settore – collaboratori sportivi assicurati
presso altre forme di previdenza
obbligatorie o titolari di pensione diretta
– riforma dello sport
24%  
 
 
24%
D4
COLLABORAZIONI COORDINATE E
CONTINUATIVE –
D.Lgs. 36/2021 art. 3 – collaboratori
amministrativo gestionali non assicurati
presso altre forme di previdenza
obbligatorie o titolari di pensione diretta
– riforma dello sport.
25%  
 
 
25 %
D5
COLLABORAZIONI COORDINATE E
CONTINUATIVE –
D.Lgs 36/2021 art.37 – Collaboratori
amministrativo gestionali non assicurati
presso altre forme di previdenza
obbligatorie o titolari di pensione diretta
–aliquota prestazioni non pensionistiche
– riforma dello sport
 
0,50%
0,22%
1,31% 2,03%
D6
COLLABORAZIONI COORDINATE E
CONTINUATIVE –
D.Lgs. 36/2021 art. 37 – collaboratori
amministrativo gestionali assicurati
presso altre forme di previdenza
obbligatorie o titolari di pensione diretta
riforma dello sport
24%  
 
 
24%
D7
LAVORATORI DIPENDENTI DELLE
AMMINISTRAZIONI PUBBLICHE
AUTORIZZATI AD ATTIVITA’
RETRIBUITA –
D.lgs n. 36/2021 art. 25, comma 6 –
riforma sport
24%  
 
 
24%
 
 
Per i soggetti già pensionati o assicurati presso altre forme di previdenza obbligatoria, per
l’anno 2026, l’aliquota da applicare è pari al 24%, così come disciplinato dall’articolo 35,
comma 6, del decreto legislativo n. 36/2021[11].
 
Trova altresì applicazione il comma 8-ter dell’articolo 35 del decreto legislativo n. 36/2021, in
base al quale il calcolo della contribuzione dovuta fino al 31 dicembre 2027 deve essere
effettuato sul 50% dell’imponibile contributivo.
 
Sono altresì compresi i lavoratori dipendenti delle Amministrazioni pubbliche di cui all’articolo
1, comma 2, del decreto legislativo 30 marzo 2001, n. 165, così come previsto dall’articolo 25,
comma 6, del decreto legislativo n. 36/2021, che prestano la propria attività nell'ambito delle
società e associazioni sportive dilettantistiche, delle Federazioni Sportive Nazionali, delle
Discipline Sportive Associate, delle associazioni benemerite e degli Enti di Promozione Sportiva,
anche paralimpici, e direttamente dalle proprie affiliate se così previsto dai rispettivi organismi
affilianti, del CONI, del CIP e della società Sport e salute S.p.a., fuori dall'orario di lavoro e fatti
salvi gli obblighi di servizio, quindi previa comunicazione all'Amministrazione di appartenenza.
Anche per tali lavoratori ai fini dell’assicurazione IVS, l’aliquota da applicare per i soggetti
assicurati presso altre forme di previdenza obbligatorie o titolari di pensione, è pari al
24%[12].
 
 
1.4 Addetti al controllo e alla disciplina delle corse ippiche e delle manifestazioni del
cavallo da sella
 
L’articolo 1, comma 553, della legge 30 dicembre 2024, n. 207[13], ha modificato l’articolo 2
della legge n. 335/1995, inserendo il periodo nel quale ha previsto l’obbligo di iscrizione alla
Gestione separata a decorrere dal 1° gennaio 2025 agli addetti al controllo e alla disciplina
delle corse ippiche e delle manifestazioni del cavallo da sella sulle quali è autorizzato l’esercizio
di scommesse sportive. Tali lavoratori sono iscritti nello specifico registro tenuto dall’autorità
vigilante.
 
L’obbligo contributivo alla Gestione separata, disciplinato dal comma 29-bis dell’articolo 2 della
legge n. 335/1995, così come introdotto dal citato comma 553 dell’articolo 1 della legge n.
207/2024, prevede il pagamento della contribuzione previdenziale al superamento dell’importo
di compenso pari a 5.000,00 euro annui, secondo il regime di cassa. Fino al 31 dicembre 2027
l’imponibile contributivo ai fini IVS è calcolato sul 50% dei compensi erogati. L’aliquota
contributiva ai fini IVS è pari del 25%.
 
Sono inoltre dovute, nel caso in cui il soggetto sia privo di altra forma di previdenza
obbligatoria, le aliquote aggiuntive di seguito indicate, calcolate sulla totalità dei compensi al
netto della sola franchigia di 5.000,00 euro annui:
 
-  0,50%, stabilita dall’articolo 59, comma 16, della legge n. 449/1997, utile per il
finanziamento dell’onere derivante dall’estensione della tutela relativa alla maternità, agli
assegni per il nucleo familiare e alla malattia, anche in caso di non degenza ospedaliera,
disposta dall’articolo 1, comma 788, della legge n. 296/2006 (legge Finanziaria 2007);
 
-  0,22%, disposta dall’articolo 7 del decreto ministeriale 12 luglio 2007, in attuazione di
quanto previsto dall’articolo 1, comma 791, della legge n. 296/2006;
 
-  1,31%, disposta dal comma 223 dell’articolo 1 della legge n. 234/2021, che ha integrato
l’articolo 15 del decreto legislativo n. 22/2015, in materia di DIS-COLL, introducendo il comma
15-quinquies, nel quale è stato previsto l’obbligo del versamento di una aliquota contributiva
contro la disoccupazione “pari a quella dovuta per la NASpI”.
 
Per effetto delle disposizioni sopra richiamate, le aliquote contributive dovute alla Gestione
separata, di cui all’articolo 2, comma 26, legge n. 335/1995, dal Ministero dell’Agricoltura, della
sovranità alimentare e delle foreste, per gli addetti al controllo e alla disciplina delle corse
ippiche e manifestazioni del cavallo da sella per l’anno 2026 sono le seguenti:
 
 
 
Codice
 
Tipo rapporto
 
IVS
Maternità
Malattia
ANF
Maternità
ex D.M.
12.7.2007
 
DIS-
COLL
 
Totale
DA
addetti al controllo e alla disciplina delle
corse ippiche e delle manifestazioni del
cavallo da sella. Legge 335/95 art. 2,
comma 29-bis. -collaboratori non
assicurati presso altre forme di
previdenza obbligatorie o titolari di
pensione diretta –
25%  
 
 
25%
DB
addetti al controllo e alla disciplina delle
corse ippiche e delle manifestazioni del
cavallo da sella. Legge 335/95 art. 2,
comma 29-bis aliquota prestazioni non
pensionistiche” Il <Tipo Rapporto> con
codice “DA” deve sempre essere
presente in presenza di flusso con <Tipo
Rapporto> “DB”;
 
0,50%
0,22%
1,31% 2,03%
DC
addetti al controllo e alla disciplina delle
corse ippiche e delle manifestazioni del
cavallo da sella. Legge 335/95 art. 2,
comma 29-bis coperti da altra forma di
previdenza obbligatoria già
assicurati/pensionati
24%  
 
 
24%
 
Per i soggetti già pensionati o assicurati presso altre forme di previdenza obbligatorie, per
l’anno 2026, l’aliquota da applicare è pari al 24% ai fini IVS. Trova altresì applicazione il
comma 29-bis della legge n. 335/1995, in base al quale il calcolo della contribuzione dovuta ai
soli fini IVS fino al 31 dicembre 2027 deve essere effettuato sul 50% dell’imponibile
contributivo.
 
Con la circolare n. 142/2025, alla quale si rinvia, sono state fornite istruzioni per la gestione
degli obblighi contributivi derivanti dalla norma in argomento.
 
 
2. Aliquote contributive e di computo per professionisti
 
Per l’anno 2026 le aliquote previste per i lavoratori autonomi, titolari di posizione fiscale ai fini
dell’imposta sul valore aggiunto, iscritti alla Gestione separata e non assicurati ad altre forme
di previdenza né pensionati sono:
 
-       aliquota contributiva IVS in misura pari al 25%, così come stabilito all’articolo 1, comma
165, della legge 11 dicembre 2016, n. 232[14];
 
-       aliquota contributiva aggiuntiva pari allo 0,72%, istituita dall’articolo 59, comma 16, della
legge n. 449/1997 (tutela relativa alla maternità, agli assegni per il nucleo familiare, alla
degenza ospedaliera, alla malattia e al congedo parentale) e dall’articolo 7 del decreto
ministeriale 12 luglio 2007, in attuazione di quanto previsto dal comma 791 dell’articolo 1,
della legge n. 296/2006 (cfr. il messaggio n. 27090 del 9 novembre 2007);
 
-       aliquota aggiuntiva pari allo 0,35% così come disposto dal comma 154 dell’articolo 1
della legge 30 dicembre 2023, n. 213, che ha previsto un aumento dell'aliquota di cui
all'articolo 59, comma 16, della legge n. 449/1997, per i soggetti di cui al comma 143, a
decorrere dall'anno 2024[15], per il finanziamento dell’indennità straordinaria di continuità
reddituale e operativa (c.d. ISCRO). Il contributo è applicato sul reddito di lavoro autonomo di
cui all'articolo 53, comma 1, del TUIR, con gli stessi criteri stabiliti ai fini dell'imposta sul
reddito delle persone fisiche, quale risulta dalla relativa dichiarazione annuale dei redditi e dagli
accertamenti definitivi. La norma sostituisce quanto stabilito per gli anni 2022 e 2023
dall’articolo 1, comma 398, della legge 30 dicembre 2020, n. 178, per il finanziamento degli
oneri derivanti dall’applicazione del comma 386 del medesimo articolo 1, che ha previsto in via
sperimentale l’erogazione, da parte dell’Istituto, dell’ISCRO.
 
Per effetto delle disposizioni sopra illustrate, l’aliquota contributiva complessiva dovuta alla
Gestione separata dai professionisti è la seguente:
 
Professionisti
Aliquote
Soggetti non assicurati presso altra forma di
previdenza obbligatoria
26,07%
(25,00 IVS + 0,72 aliquota aggiuntiva +
0,35 ISCRO)
 
Per i titolari di reddito autonomo di cui all’articolo 53 del TUIR, pensionati o assicurati presso
altre forme di previdenza obbligatorie, obbligati alla contribuzione presso la Gestione separata,
per l’anno 2026, l’aliquota è confermata al 24%, così come disposto dall’articolo 1, comma 79,
secondo periodo, della legge n. 247/2007.
 
 
2.1 Professionisti del settore sportivo dilettantistico
 
Ai sensi dell’articolo 35, comma 2, del decreto legislativo n. 36/2021, e successive
modificazioni, sono obbligati all’assicurazione previdenziale e assistenziale presso la Gestione
separata di cui all’articolo 2, comma 26, della legge n. 335/1995, i lavoratori sportivi dell’area
del dilettantismo e che svolgono prestazioni autonome[16]. Tali lavoratori, pertanto, sono
obbligati, ai sensi del comma 8-bis del citato articolo 35, al pagamento della contribuzione
pensionistica calcolata sulla parte di compenso eccedente i 5.000 euro annui.
 
L’aliquota da applicare è pari al 25% al fine della tutela IVS per i lavoratori privi di altra forma
previdenziale obbligatoria.
 
Inoltre, è dovuta la contribuzione aggiuntiva ai fini previdenziali pari all’1,07%, comprensiva
delle aliquote di finanziamento dello 0,50% per malattia e degenza ospedaliera, 0,22% per
maternità e 0,35% per l’indennità straordinaria di continuità reddituale e operativa (ISCRO).
Pertanto, l’aliquota totale è pari a 26,07%.
 
Infine, il comma 8-ter dell’articolo 35 del decreto legislativo n. 36/2021 prevede per tali
lavoratori che, fino al 31 dicembre 2027, la contribuzione dovuta ai fini IVS deve essere
calcolata sul 50% dell’imponibile contributivo. Diversamente, la contribuzione aggiuntiva
relativa alle prestazioni non pensionistiche - quale maternità, malattia, degenza ospedaliera,
ISCRO (per la quale è applicata l’aliquota complessiva pari all’1,23% per i lavoratori autonomi)
deve essere calcolata sulla totalità dei compensi al netto della sola franchigia di 5.000,00 euro
annui.
 
Professionisti settore
sportivo dilettantistico
Aliquote
Soggetti non assicurati
presso altra forma di
previdenza obbligatoria
25% IVS calcolato sul 50% dei compensi al netto della
franchigia di 5.000,00 euro annui
1,07% (0,50% + 0,22% aliquota aggiuntiva + 0,35 ISCRO)
calcolato sul totale dei compensi percepiti al netto della
franchigia di 5.000,00 euro annui
 
Nel caso di soggetto coperto da altra forma di previdenza obbligatoria o titolare di pensione
diretta, l’aliquota è pari al 24% ai soli fini IVS e, fino al 31 dicembre 2027, calcolato sul 50%
dei compensi percepiti.
 
 
3.   Computo
 
In merito alle aliquote di computo che si sono succedute nel tempo nella Gestione separata si
rinvia alla circolare n. 7 dell’11 gennaio 2007.
 
 
4. Ripartizione dell’onere contributivo
4.1 Committenti
 
La ripartizione dell’onere contributivo tra collaboratore e committente è stabilita nella misura
rispettivamente di un terzo (1/3) e di due terzi (2/3).
 
Si ricorda che l’obbligo del versamento dei contributi è in capo al committente, che deve
eseguire il pagamento entro il giorno 16 del mese successivo a quello di effettiva
corresponsione del compenso, tramite il modello “F24” telematico per i datori privati e il
modello “F24 EP” per le Amministrazioni pubbliche. Per le Amministrazioni pubbliche – quali, ad
esempio, le Amministrazioni centrali dello Stato che continuano a versare tramite mandato di
tesoreria – si rinvia a quanto illustrato nella circolare n. 23 dell’8 febbraio 2013 e nel
messaggio n. 8460 del 23 maggio 2013.
 
 
4.2 Professionisti
 
Per quanto concerne i professionisti iscritti alla Gestione separata, si ricorda che l’onere
contributivo è a carico degli stessi e il versamento deve essere eseguito, tramite modello “F24”
telematico, alle scadenze fiscali fissate per il pagamento delle imposte sui redditi previste per
l’anno 2026 (saldo 2025, primo e secondo acconto 2026). Inoltre, si precisa che l’acconto per
l’anno di imposta 2026 deve essere calcolato applicando le aliquote in vigore per l’anno 2026.
 
 
5. Compensi corrisposti ai collaboratori entro il 12 gennaio 2026
 
L’articolo 51 del TUIR dispone che le somme corrisposte entro il 12 del mese di gennaio si
considerano percepite nel periodo di imposta precedente (c.d. principio di cassa allargato). Ne
consegue che il versamento dei contributi in favore dei collaboratori di cui all’articolo 50,
comma 1, lettera c-bis), del TUIR, i cui compensi, ai sensi dell’articolo 34 della legge 21
novembre 2000, n. 342, sono assimilati ai redditi da lavoro dipendente, è riferito a prestazioni
effettuate entro il 31 dicembre 2025 e, pertanto, devono essere applicate le aliquote
contributive previste per l’anno di imposta 2025.
 
In merito alle modalità e ai termini di versamento dei contributi dovuti in relazione ai compensi
erogati entro il 12 gennaio 2025 si rinvia a quanto già precisato nella circolare n. 10 dell’8
gennaio 2002.
 
 
6. Massimale e minimale
6.1 Massimale
 
Per l’anno 2026 il massimale di reddito previsto dall’articolo 2, comma 18, della legge n.
335/1995, è pari a 122.295,00 euro. Pertanto, le aliquote per il 2026 si applicano, con i criteri
sopra indicati, facendo riferimento ai redditi conseguiti dagli iscritti alla Gestione separata fino
al raggiungimento del citato massimale.
 
6.2 Minimale. Accredito contributivo
 
Per l’anno 2026 il minimale di reddito previsto dall’articolo 1, comma 3, della legge 2 agosto
1990, n. 233, è pari a 18.808,00 euro.
 
Conseguentemente, gli iscritti per i quali è applicata l’aliquota del 24% avranno l’accredito
dell’intero anno con un contributo annuo di 4.513,92 euro; mentre gli iscritti per i quali il
calcolo della contribuzione avviene applicando l’aliquota maggiore avranno l’accredito con un
contributo annuale pari ai seguenti importi:
 
a) professionisti:
 
- 4.903,25 euro (di cui 4.702,00 euro ai fini pensionistici) per i professionisti che applicano
l’aliquota del 26,07%;
 
- 4.702,00 euro ai fini pensionistici per i lavoratori autonomi sportivi che producono reddito di
cui all’articolo 53 del TUIR del settore dilettantistico, applicando l’aliquota del 25% ai fini IVS e
201,25 euro per aliquota aggiuntiva per prestazioni minori pari all’1,07%.
 
b) parasubordinati e figure assimilate:
 
- 6.342,06 euro (di cui 6.206,64 euro ai fini pensionistici euro) per i collaboratori e le figure
assimilate che applicano l’aliquota del 33,72%;
 
- 6.588,44 euro (di cui 6.206,64 euro ai fini pensionistici) per i collaboratori e le figure
assimilate che applicano l’aliquota del 35,03%;
 
- 4.903,25 euro (di cui 4.702,00 euro ai fini pensionistici) per i soli amministratori di enti locali
iscritti in Gestione separata come Liberi professionisti per i quali l’Ente locali applica l’aliquota
del 26,07%;
 
- 6.588,44 euro (di cui 6.206,64 euro ai fini pensionistici) per i magistrati onorari confermati
che esercitano le funzioni in via non esclusiva – articolo 15-bis, commi 3 e 5, del decreto-legge
n. 75/2023, in assenza di altra forma di previdenza obbligatoria, per i quali si applica l’aliquota
del 35,03%;
 
- 4.895,72 euro (di cui 4.513,92 euro ai fini pensionistici) per i magistrati onorari confermati
che esercitano le funzioni in via non esclusiva – articolo 15-bis, commi 3 e 5, del decreto-legge
n. 75/2023, in presenza di altra forma di previdenza obbligatoria (compreso per gli iscritti
presso la cassa nazionale di previdenza ed assistenza forense), per i quali si applica l’aliquota
del 26,03%;
 
- 4.702,00 euro per le collaborazioni coordinate e continuative e figure similari dei lavoratori
sportivi del settore dilettantistico, applicando l’aliquota del 25% ai fini pensionistici e 381,80
euro per l’aliquota aggiuntiva per le prestazioni minori pari al 2,03%.
 
 
Il Direttore Generale
 
 
Valeria Vittimberga
 
[1] La legge n. 92/2012, all’articolo 2, comma 57, dispone che: “All'articolo 1, comma 79, della
legge 24 dicembre 2007, n. 247, al primo periodo, le parole: «e in misura pari al 26 per cento
a decorrere dall'anno 2010» sono sostituite dalle seguenti: «, in misura pari al 26 per cento per
gli anni 2010 e 2011, in misura pari al 27 per cento per l'anno 2012 e per l'anno 2013, al 28
per cento per l'anno 2014, al 30 per cento per l'anno 2015, al 31 per cento per l'anno 2016, al
32 per cento per l'anno 2017 e al 33 per cento a decorrere dall'anno 2018» […]”.
[2] Il comma 223 dell’articolo 1 della legge n. 234/2021, dispone che: “All'articolo 15 del
decreto legislativo 4 marzo 2015, n. 22, dopo il comma 15-quater è aggiunto il seguente: «15-
quinquies. In relazione agli eventi di disoccupazione verificatisi dal 1° gennaio 2022 la DIS-
COLL si riduce del 3 per cento ogni mese a decorrere dal primo giorno del sesto mese di
fruizione ed è corrisposta mensilmente per un numero di mesi pari ai mesi di contribuzione
accreditati nel periodo intercorrente tra il 1° gennaio dell'anno precedente l'evento di
cessazione del lavoro e il predetto evento. Ai fini della durata non sono computati i periodi
contributivi che hanno già dato luogo ad erogazione della prestazione. La DIS-COLL non può in
ogni caso superare la durata massima di dodici mesi. Per i periodi di fruizione della DIS-COLL è
riconosciuta la contribuzione figurativa rapportata al reddito medio mensile di cui al comma 4,
entro un limite di retribuzione pari a 1,4 volte l'importo massimo mensile della DIS-COLL per
l'anno in corso. A decorrere dal 1° gennaio 2022, per i collaboratori, gli assegnisti e i
dottorandi di ricerca con borsa di studio che hanno diritto di percepire la DIS-COLL, nonché per
gli amministratori e i sindaci di cui al comma 1, è dovuta un'aliquota contributiva pari a quella
dovuta per la NASpI»”.
[3] La legge 22 maggio 2017, n. 81, all’articolo 7, rubricato“Stabilizzazione ed estensione
dell'indennità di disoccupazione per i lavoratori con rapporto di collaborazione coordinata e
continuativa - DIS-COLL”, dispone che: “All'articolo 15 del decreto legislativo 4 marzo 2015, n.
22, sono aggiunti, in fine, i seguenti commi: «15-bis. A decorrere dal 1º luglio 2017 la DIS-
COLL è riconosciuta ai soggetti di cui al comma 1 nonché agli assegnisti e ai dottorandi di
ricerca con borsa di studio in relazione agli eventi di disoccupazione verificatisi a decorrere
dalla stessa data. Con riguardo alla DIS-COLL riconosciuta per gli eventi di disoccupazione
verificatisi a decorrere dal 1º luglio 2017 non si applica la disposizione di cui al comma 2,
lettera c), e i riferimenti all'anno solare contenuti nel presente articolo sono da intendersi
riferiti all'anno civile. A decorrere dal 1º luglio 2017, per i collaboratori, gli assegnisti e i
dottorandi di ricerca con borsa di studio che hanno diritto di percepire la DIS-COLL, nonché per
gli amministratori e i sindaci di cui al comma 1, è dovuta un'aliquota contributiva pari allo 0,51
per cento. 15-ter. Agli oneri derivanti dall'attuazione del comma 15-bis, valutati in 14,4 milioni
di euro per l'anno 2017, 39 milioni di euro per l'anno 2018, 39,6 milioni di euro per l'anno
2019, 40,2 milioni di euro per l'anno 2020, 40,8 milioni di euro per l'anno 2021, 41,4 milioni di
euro per l'anno 2022, 42 milioni di euro per l'anno 2023, 42,7 milioni di euro per l'anno 2024,
43,3 milioni di euro per l'anno 2025 e 44 milioni di euro annui a decorrere dall'anno 2026, si
provvede, tenuto conto degli effetti fiscali indotti, mediante l'utilizzo delle maggiori entrate
derivanti dall'incremento dell'aliquota contributiva disposto ai sensi del terzo periodo del
comma 15-bis. 15-quater. L'INPS trasmette tempestivamente al Ministero del lavoro e delle
politiche sociali e al Ministero dell'economia e delle finanze i dati relativi all'andamento delle
entrate contributive e del costo della prestazione di cui al comma 15-bis ai fini dell'applicazione
delle disposizioni di cui all'articolo 17, commi da 12a 13, della legge 31 dicembre 2009, n. 196,
e successive modificazioni»”.
[4] L’articolo 22-ter della legge n. 240/2010 è stato introdotto dall’articolo 1-bis del decreto-
legge 7 aprile 2025, n. 45, convertito, con modificazioni, dalla legge 5 giugno 2025, n. 79.
[5] Il decreto-legge n. 75/2023, all’articolo 15-bis, comma 5, dispone che: “I magistrati onorari
del contingente ad esaurimento confermati ai sensi dell'articolo 29 del decreto legislativo 13
luglio 2017, n. 116, che esercitano le funzioni in via non esclusiva sono iscritti alla Gestione
separata di cui all'articolo 2, comma 26, della legge 8 agosto 1995, n. 335”.
[6] Il decreto-legge n. 75/2023, all’articolo 15-bis, comma 3, dispone che: “Fatto salvo quanto
previsto al comma 5, i magistrati onorari del contingente ad esaurimento confermati ai sensi
dell'articolo 29 del decreto legislativo 13 luglio 2017, n. 116, che esercitino le funzioni in via
non esclusiva e abbiano titolo per l'iscrizione alla Cassa nazionale di previdenza e assistenza
forense mantengono l'iscrizione presso la medesima Cassa”.
[7] Il decreto legislativo n. 36/2021, all’articolo 35, comma 7, dispone che: “Per i lavoratori di
cui al comma 2, titolari di contratti di collaborazione coordinata e continuativa, iscritti alla
gestione separata di cui all'articolo 2, comma 26, della legge 8 agosto 1995, n. 335, che non
risultino assicurati presso altre forme obbligatorie, l'aliquota contributiva pensionistica e la
relativa aliquota contributiva per il computo delle prestazioni pensionistiche è stabilita nella
misura pari al 25 per cento. Per tali lavoratori si applicano le aliquote aggiuntive previste per
gli iscritti alla gestione separata Inps di cui all'articolo 2, comma 26, della legge 8 agosto 1995,
n. 335 sulla base del relativo rapporto di lavoro”.
[8] Il decreto legislativo n. 36/2021, all’articolo 35, comma 8-ter, dispone che: “Fino al 31
dicembre 2027 la contribuzione al fondo di cui ai commi 6, 7 e 8 è dovuta nei limiti del 50 per
cento dell'imponibile contributivo. L'imponibile pensionistico è ridotto in misura equivalente”.
[9] Il decreto legislativo n. 36/2021, all’articolo 37, rubricato “Rapporti di collaborazione
coordinata 
e 
continuativa 
di 
carattere 
amministrativo-gestionale”,dispone 
che: 
”1.
Ricorrendone i presupposti, l'attività di carattere amministrativo-gestionale resa in favore delle
società ed associazioni sportive dilettantistiche, delle Federazioni Sportive Nazionali, delle
Discipline Sportive Associate e degli Enti di Promozione Sportiva, anche paralimpici, riconosciuti
dal CONI o dal CIP, può essere oggetto di collaborazioni ai sensi dell'articolo 409, comma 1, n.
3, del codice di procedura civile, e successive modifiche. Non rientrano tra i soggetti di cui al
presente articolo coloro che forniscono attività di carattere amministrativo-gestionale
nell'ambito di una professione per il cui esercizio devono essere iscritti in appositi albi o elenchi
tenuti dai rispettivi ordini professionali.
2. Ai rapporti di collaborazione di cui al comma 1 si applica la disciplina dell'obbligo assicurativo
di cui all'articolo 5, commi 2 e 3, del decreto legislativo 23 febbraio 2000, n. 38, secondo i
criteri stabiliti con il decreto di cui all'articolo 34, comma 1, secondo periodo.
3. I collaboratori di cui al comma 1 hanno diritto all'assicurazione previdenziale e assistenziale,
con iscrizione alla Gestione Separata INPS di cui all'articolo 2, comma 26, della legge 8 agosto
1995, n. 335, secondo la relativa disciplina previdenziale.
4. L'attività dei soggetti di cui al comma 1 è regolata, ai fini previdenziali, dall'articolo 35,
commi 2, 6, 7, 8-bis e 8-ter, e, ai fini tributari, quale che sia la tipologia del rapporto,
dall'articolo 36, comma 6.
5. I contributi previdenziali ed assistenziali, versati dai soggetti di cui al comma 1 o dai relativi
collaboratori in ottemperanza a disposizioni di legge, non concorrono a formare il reddito di
questi ultimi ai fini tributari”.
[10] Il decreto legislativo n. 36/2021, all’articolo 35, comma 8-bis, dispone che: “L'aliquota
contributiva pensionistica e la relativa aliquota contributiva per il computo delle prestazioni
pensionistiche, di cui ai commi 6, 7 e 8, sono calcolate sulla parte di compenso eccedente i
primi 5.000,00 euro annui”.
[11] Il decreto legislativo n. 36/2021, all’articolo 35, comma 6, dispone che: “Per i lavoratori di
cui al comma 2, iscritti alla Gestione separata INPS di cui all'articolo 2, comma 26, della legge
8 agosto 1995, n. 335, che risultino assicurati presso altre forme obbligatorie, l'aliquota
contributiva pensionistica e la relativa aliquota contributiva per il computo delle prestazioni
pensionistiche è stabilita in misura pari al 24 per cento”.
[12] Il decreto Legislativo n. 36/2021, all’articolo 25, comma 6, dispone che : “I lavoratori
dipendenti delle amministrazioni pubbliche di cui all'articolo 1, comma 2, del decreto legislativo
30 marzo 2001, n. 165, possono prestare in qualità di volontari la propria attività nell'ambito
delle società e associazioni sportive dilettantistiche, delle Federazioni Sportive Nazionali, delle
Discipline Sportive Associate, delle associazioni benemerite e degli Enti di Promozione Sportiva,
anche paralimpici, e direttamente dalle proprie affiliate se così previsto dai rispettivi organismi
affilianti, del CONI, del CIP e della società Sport e salute S.p.a., fuori dall'orario di lavoro, fatti
salvi gli obblighi di servizio, previa comunicazione all'amministrazione di appartenenza. In tali
casi a essi si applica il regime previsto per le prestazioni sportive dei volontari di cui all'articolo
29, comma 2. Qualora l'attività dei soggetti di cui al presente comma rientri nell'ambito del
lavoro sportivo ai sensi del presente decreto e preveda il versamento di un corrispettivo
superiore all'importo complessivo di euro 5.000 annui, la stessa può essere svolta solo previa
autorizzazione dell'amministrazione di appartenenza che la rilascia o la rigetta entro trenta
giorni dalla ricezione della richiesta, sulla base di parametri definiti con decreto del Ministro per
la pubblica amministrazione, di concerto con l'Autorità politica delegata in materia di sport,
sentiti il Ministro della difesa, il Ministro dell'interno, il Ministro dell'istruzione e del merito e il
Ministro dell'università e delle ricerca. Se, decorso il termine di cui al terzo periodo, non
interviene il rilascio dell'autorizzazione o il rigetto dell'istanza, l'autorizzazione è da ritenersi in
ogni caso accordata. In tal caso si applica il regime previsto per le prestazioni sportive di cui
all'articolo 35, commi 2, 8-bis e 8-ter e all'articolo 36, comma 6. I soggetti di cui al presente
comma, che prestano la loro attività in qualità di volontari o di lavoratori sportivi, possono
inoltre ricevere i premi erogati dal CONI, dal CIP e dagli altri soggetti ai quali forniscono proprie
prestazioni sportive, ai sensi dell'articolo 36, comma 6-quater. Le disposizioni del presente
comma non si applicano al personale in servizio presso i Gruppi sportivi militari e i Gruppi
sportivi dei Corpi civili dello Stato quando espleta la propria attività sportiva istituzionale, e ad
atleti, tecnici, direttori di gara e dirigenti sportivi, appartenenti alle Forze Armate e ai corpi,
armati e non, dello Stato, ai quali, indipendentemente dall’inquadramento, se riconosciuti di
interesse nazionale od olimpico o paralimpico da parte del CONI, del CIP, dalle Federazioni
sportive nazionali e dalle discipline sportive associate, anche paralimpiche, o sotto la loro egida
si applicano le disposizioni di cui all'articolo 20 del decreto del Presidente della Repubblica 31
luglio 1995, n. 394 e agli articoli 24 e 57 del decreto del Presidente della Repubblica 31 luglio
1995, n. 395, nonché all'articolo 6 della legge 10 agosto 2000, n. 246”.
[13] La legge n. 207/2024 all’articolo 1, comma 553, dispone che: “All'articolo 2 della legge 8
agosto 1995, n. 335, sono apportate le seguenti modificazioni:
a) al comma 26 è aggiunto, in fine, il seguente periodo: «A decorrere dal 1° gennaio 2025,
sono tenuti all'iscrizione gli addetti al controllo e alla disciplina delle corse ippiche e delle
manifestazioni del cavallo da sella sulle quali è autorizzato l'esercizio di scommesse sportive,
iscritti in apposito registro tenuto dall'autorità vigilante»;
b) dopo il comma 29 è inserito il seguente:
«29-bis. Per i soggetti di cui al terzo periodo del comma 26, il contributo alla Gestione separata
di cui al medesimo comma è dovuto nella misura del 25 per cento ed è applicato sulla parte di
reddito eccedente l'ammontare di 5.000 euro annui dei compensi percepiti per le attività
considerate. Il versamento del contributo è posto a carico dell'iscritto per un terzo e a carico
del Ministero dell'agricoltura, della sovranità alimentare e delle foreste per due terzi. Fino al 31
dicembre 2027, la contribuzione alla Gestione separata è dovuta nel limite del 50 per cento
dell'imponibile contributivo. L'imponibile pensionistico è ridotto in misura equivalente. Sul
medesimo imponibile sono applicate, inoltre, le aliquote aggiuntive ai fini delle prestazioni non
pensionistiche. Per quanto non disciplinato dal presente comma, si applicano le disposizioni dei
commi da 26 a 32».
[14] La legge n. 232/2016, all’articolo 1, comma 165, dispone che: “A decorrere dall'anno
2017, per i lavoratori autonomi, titolari di posizione fiscale ai fini dell'imposta sul valore
aggiunto, iscritti alla Gestione separata di cui all'articolo 2, comma 26, della legge 8 agosto
1995, n. 335, che non risultano iscritti ad altre gestioni di previdenza obbligatoria né
pensionati, l'aliquota contributiva di cui all'articolo 1, comma 79, della legge 24 dicembre 2007,
n. 247, è stabilita in misura pari al 25 per cento”.
[15] La legge n. 213/2023, all’articolo 1, comma 154, dispone che: “Per far fronte agli oneri
derivanti dal comma 153, è disposto un aumento dell'aliquota di cui all'articolo 59, comma 16,
della legge 27 dicembre 1997, n. 449, per i soggetti di cui al comma 143, pari a 0,35 punti
percentuali a decorrere dall'anno 2024. Il contributo è applicato sul reddito di lavoro autonomo
di cui all'articolo 53, comma 1, del testo unico delle imposte sui redditi, di cui al decreto del
Presidente della Repubblica 22 dicembre 1986, n. 917, con gli stessi criteri stabiliti ai fini
dell'imposta sul reddito delle persone fisiche, quale risulta dalla relativa dichiarazione annuale
dei redditi e dagli accertamenti definitivi”.
[16] Il decreto legislativo n. 36/2021, all’articolo 35, comma 2, dispone che: “Nell'area del
dilettantismo i lavoratori sportivi, titolari di contratti di collaborazione coordinata e continuativa
o che svolgono prestazioni autonome, hanno diritto all'assicurazione previdenziale e
assistenziale. A tal fine essi sono iscritti alla Gestione separata INPS di cui all'articolo 2, comma
26, della legge 8 agosto 1995, n. 335 e della quale si applicano le relative norme”.
 
 
 
 
 


===== 07_Calendario_Fiscale_Forfettari_2026_Scadenze.pdf =====

CALENDARIO FISCALE REGIME FORFETTARIO  
1. La logica: Saldo e Acconto 
Il bot deve spiegare che le tasse (Imposta Sostitutiva e INPS Gestione Separata) si pagano con il metodo 
storico: 
● Saldo: si paga la differenza sulle tasse dell'anno precedente (2025). 
● Acconto: si paga in anticipo una parte delle tasse dell'anno in corso (2026). 
2. Scadenze Imposte (Imposta Sostitutiva e INPS Gestione Separata) 
● 30 GIUGNO 2026: 
○ Saldo 2025 (Imposta Sostitutiva 15% o 5%). 
○ I Acconto 2026 (pari al 40% o 50% dell'imposta totale stimata). 
○ Nota per il bot: È possibile rateizzare il pagamento di giugno fino a un massimo di 6 rate (con 
piccoli interessi), terminando entro novembre. È anche possibile pagare entro il 30 luglio con 
una maggiorazione dello 0,40%. 
● 30 NOVEMBRE 2026: 
○ II Acconto 2026 (il restante 60% o 50%). 
○ Nota per il bot: Questa scadenza non è mai rateizzabile. Si paga in un'unica soluzione. 
3. Scadenze Contributi INPS Fissi (Artigiani e Commercianti) 
Questi contributi non seguono il reddito ma sono scadenze fisse trimestrali: 
1. 18 Maggio 2026: I rata contributi fissi (minimale). 
2. 20 Agosto 2026: II rata contributi fissi (minimale). 
3. 16 Novembre 2026: III rata contributi fissi (minimale). 
4. 16 Febbraio 2027: IV rata contributi fissi (minimale). 
4. Scadenze Imposta di Bollo (2€) 
Pagamento dei bolli accumulati sulle fatture elettroniche: 
● 31 Maggio: I Trimestre. 
● 30 Settembre: II Trimestre. 
● 30 Novembre: III Trimestre. 
● 28 Febbraio (2027): IV Trimestre. 
5. Dichiarazione dei Redditi 
● 30 Settembre 2026: Termine ultimo per l'invio telematico del Modello Redditi PF (Quadro LM) relativo 
all'anno precedente. 
 


===== 08a_Guida_Pratica_Fatturazione_Elettronica_Forfettari_2026.pdf =====

GUIDA ALLA FATTURAZIONE ELETTRONICA – 
REGIME FORFETTARIO (2026) 
1. Obbligo di Fatturazione Elettronica 
Dal 1° gennaio 2024, l'obbligo di fatturazione elettronica è stato esteso a tutti i soggetti in regime forfettario, 
indipendentemente dal volume di ricavi o compensi dell'anno precedente. Non esistono più esclusioni legate al 
fatturato. 
2. Diciture Obbligatorie in Fattura 
Il forfettario non addebita l'IVA, ma deve citare i riferimenti normativi che giustificano tale esclusione. La 
chatbot deve suggerire queste formule: 
● Dicitura Base (Obbligatoria): 
"Operazione effettuata ai sensi dell’articolo 1, commi da 54 a 89, della Legge n. 190 del 2014, così 
come modificato dalla Legge n. 208 del 2015 e dalla Legge n. 145 del 2018. Si richiede la non 
applicazione della ritenuta alla fonte a titolo d’acconto ai sensi del comma 67 della Legge n. 190 del 
2014." 
● Codice Natura IVA (per software di fatturazione): Il codice da utilizzare è N2.2 (Operazioni non 
soggette – regimi forfettari). 
3. Imposta di Bollo da 2 Euro 
● Quando si applica: Su ogni fattura di importo superiore a 77,47 €. 
● Dicitura in fattura: "Imposta di bollo assolta sull'originale ai sensi del D.M. 17.06.2014". 
● Come si paga: Non si usa più il francobollo fisico. Il sistema dell'Agenzia delle Entrate calcola i bolli 
ogni trimestre e il pagamento avviene tramite F24 (o addebito sul conto) direttamente dal portale 
"Fatture e Corrispettivi". 
4. Ritenuta d'Acconto 
I forfettari non subiscono la ritenuta d'acconto (solitamente del 20%). Il bot deve ricordare all'utente di 
avvisare sempre i clienti (specialmente aziende) di NON applicare la ritenuta, altrimenti il forfettario incasserà 
meno del dovuto e dovrà recuperare il credito l'anno successivo in dichiarazione. 
5. Reverse Charge (Acquisti dall'estero) 
Se un forfettario acquista servizi dall'estero (es. pubblicità su Facebook, Google, software stranieri): 
1. Riceve una fattura senza IVA. 
2. Deve integrare la fattura (autofattura) applicando l'IVA italiana (22%). 
3. Deve versare l'IVA entro il giorno 16 del mese successivo tramite F24 (codice tributo 6099). Nota: In 
questo caso il forfettario paga l'IVA come un consumatore finale, non può detrarla. 
 


===== 08b_Manuale_AdE_Imposta_Bollo_Fatture_Elettroniche.pdf =====

 
 
1 
L’IMPOSTA DI BOLLO 
SULLE FATTURE ELETTRONICHE 
 
1. 
INTRODUZIONE AL NUOVO SISTEMA ..................................................... 2 
2. 
L’INTEGRAZIONE DEL BOLLO SULLE FATTURE ELETTRONICHE ................... 3 
L’elenco A (non modificabile) ................................................................... 4 
L’elenco B (modificabile) .......................................................................... 5 
3. 
CONSULTAZIONE E VARIAZIONE DELLE FATTURE SOGGETTE A BOLLO ............ 8 
4. 
VERSAMENTO DELL’IMPOSTA DI BOLLO E CONTROLLI ............................. 11 
5. 
PER SAPERNE DI PIÙ: NORMATIVA E PRASSI ......................................... 14 
 
(GENNAIO 2024) 
 
 
 
2 
L’imposta di bollo sulle fatture elettroniche - GENNAIO 2024 
1. INTRODUZIONE AL NUOVO SISTEMA 
Con l’introduzione dell’obbligo di fatturazione elettronica, prima verso le Pubbliche 
amministrazioni e poi verso i privati, l’articolo 6 del Dm 17 giugno 2014 ha disciplinato 
l’assolvimento dell’imposta di bollo sulle fatture elettroniche, prevedendo l’obbligo di 
riportare una specifica annotazione su quelle soggette a tale imposta e disponendo 
modalità e termini di versamento. 
L’annotazione di assolvimento dell’imposta di bollo sulla fattura elettronica avviene 
valorizzando a “SI” il campo “Bollo virtuale” contenuto all’interno del tracciato record 
della fattura elettronica. 
Periodicamente, l’importo complessivo dell’imposta di bollo relativa alle fatture 
elettroniche deve essere versato dal contribuente mediante presentazione di modello 
F24. 
Successivamente al periodo di avvio della fatturazione elettronica, nell’ottica di fornire 
ai contribuenti una procedura utile per un corretto assolvimento dell’imposta di bollo, 
l’articolo 12-novies del decreto legge n. 34/2019 (come modificato dal Dm del 4 
dicembre 2020) ha previsto che l’Agenzia delle entrate metta a disposizione dei 
contribuenti e dei loro intermediari delegati, all’interno del portale “Fatture e 
corrispettivi”, i dati relativi all’imposta di bollo emergente dalle fatture elettroniche 
emesse (Elenco A), integrati dall’Agenzia con i dati delle fatture elettroniche che non 
recano l’indicazione dell’assolvimento dell’imposta di bollo, ma per le quali l’imposta 
risulta dovuta (Elenco B).  
I soggetti Iva possono dunque verificare di aver correttamente assoggettato le fatture 
elettroniche all’imposta di bollo e, nel caso di omissione dell’indicazione del bollo sulle 
fatture emesse, possono confermare l’integrazione elaborata dall’Agenzia ed effettuare 
il versamento di tale imposta. 
Se, invece, i soggetti Iva ritengono che una o più fatture elettroniche oggetto 
dell’integrazione elaborata dall’Agenzia non debbano essere assoggettate a imposta di 
bollo, possono eliminarle dall’integrazione e fornire le relative motivazioni in sede di 
eventuale verifica da parte dell’Agenzia. 
La guida tiene conto dell’aggiornamento del 29 marzo 2023 delle specifiche tecniche 
allegate al provvedimento del Direttore dell’Agenzia delle entrate del 4 febbraio 2021 
che ha dettato le regole di funzionamento del nuovo sistema. 
ATTENZIONE 
La modalità prevista per l’assolvimento dell’imposta di bollo dovuta per le fatture 
elettroniche non deve essere confusa con il cosiddetto “bollo virtuale” (cioè con la modalità 
di pagamento indicata nell’articolo 15 del Dpr n. 642/1972, che stabilisce che l’imposta di 
bollo può essere assolta in modo virtuale, su richiesta degli interessati, per determinati atti 
e documenti, definiti con appositi decreti ministeriali). 
Tale procedura consiste nella richiesta di apposita autorizzazione all’Agenzia delle entrate, 
nell’indicazione dell’assolvimento del bollo in modalità virtuale sui documenti cartacei, nella 
presentazione di una dichiarazione annuale per la liquidazione dell’importo dovuto per 
l’imposta di bollo e nel versamento tramite modello F24. 
 
 
3 
L’imposta di bollo sulle fatture elettroniche – GENNAIO 2024 
2. L’INTEGRAZIONE DEL BOLLO SULLE FATTURE ELETTRONICHE 
L’Agenzia delle entrate elabora per ogni trimestre solare le fatture elettroniche 
trasmesse al Sistema di Interscambio (SdI) ed elaborate senza scarto, per 
determinare se su tali fatture è stato indicato correttamente l’assoggettamento 
all’imposta di bollo. 
Se nei documenti elettronici emessi, utilizzando il tracciato della fattura elettronica 
ordinaria, per la comunicazione dei dati delle operazioni transfrontaliere verso 
operatori stranieri, è valorizzato a “SI” il campo “Bollo virtuale”, questi verranno 
considerati per il calcolo dell’imposta di bollo da pagare. 
Se sono state emesse fatture elettroniche che configurano i presupposti per 
l’assoggettamento a bollo, ma non contengono la relativa indicazione, l’Agenzia le 
evidenzia al soggetto che le ha emesse: il cedente/prestatore o, nel caso di 
autofatture per regolarizzazione di operazioni, il cessionario/committente. 
L’esito di tale elaborazione si concretizza nella messa a disposizione all’interno del 
portale "Fatture e corrispettivi” di due elenchi contenenti gli estremi delle fatture 
elettroniche emesse nel trimestre solare di riferimento: 
 
l’elenco A (non modificabile), che contiene gli estremi delle fatture elettroniche e 
dei documenti elettronici emessi, utilizzando il tracciato della fattura elettronica 
ordinaria, per la comunicazione dei dati delle operazioni transfrontaliere verso 
operatori stranieri, assoggettati all’imposta di bollo (campo <Bollo virtuale> 
valorizzato a “SI” nel file con estensione .xml contenente la fattura elettronica) 
 
l’elenco B (modificabile), che contiene gli estremi delle fatture che presentano i 
requisiti per l’assoggettamento a bollo ma che non riportano l’indicazione prevista 
(campo <Bollo virtuale> non presente nel file con estensione .xml contenente la 
fattura elettronica). 
Ai fini dell’individuazione del trimestre di riferimento, per le fatture elettroniche 
emesse nei confronti di privati (operatori Iva e consumatori finali) vengono 
considerate quelle in cui: 
 
la data di consegna, contenuta nella “ricevuta di consegna” rilasciata al termine 
dell’elaborazione, è precedente alla fine del trimestre 
 
la data di messa a disposizione (contenuta nella “ricevuta di impossibilità di 
recapito) è precedente alla fine del trimestre. 
Per esempio, una fattura elettronica datata e trasmessa al Sistema di Interscambio il 
30 marzo, la cui data di consegna attestata nella ricevuta è il 31 marzo, viene 
considerata tra le fatture relative al primo trimestre. 
Una fattura elettronica datata e trasmessa al Sistema di Interscambio il 30 marzo, la 
cui data di consegna attestata nella ricevuta è il 1° aprile, viene considerata, ai fini del 
bollo, tra le fatture relative al secondo trimestre. 
 
 
4 
L’imposta di bollo sulle fatture elettroniche - GENNAIO 2024 
Per quanto riguarda l’individuazione del trimestre di riferimento delle fatture 
elettroniche 
emesse 
nei 
confronti 
delle 
Pubbliche 
amministrazioni, 
vengono 
considerate le fatture: 
 
consegnate e accettate dalla Pubblica amministrazione destinataria, per le quali la 
data di consegna, contenuta nella “ricevuta di consegna”, è precedente alla fine del 
trimestre (la data in cui è avvenuta l’accettazione non rileva) 
 
consegnate e in decorrenza termini (la Pubblica amministrazione non ha notificato 
né l’accettazione né il rifiuto), per le quali la data di consegna, contenuta nella 
“ricevuta di consegna”, è precedente alla fine del trimestre (la data della notifica di 
decorrenza termini non rileva) 
 
non consegnate, per le quali la data di messa a disposizione, contenuta nella 
“ricevuta di impossibilità di recapito”, è precedente alla fine del trimestre. 
ATTENZIONE 
Anche se il conteggio in un trimestre precedente - e quindi l’anticipazione - dell’imposta di 
bollo relativa a fatture elettroniche da conteggiarsi nel trimestre successivo non configura 
una violazione, si invita a conformarsi alle regole sopra indicate, in modo da evitare la 
costante squadratura tra gli importi versati dal contribuente e quelli determinati 
dall’Agenzia delle entrate, che dovrebbe poi successivamente essere chiarita con contatto 
presso l’Agenzia. 
L’elenco A (non modificabile) 
L’elenco A contiene gli elementi identificativi delle fatture elettroniche ordinarie e 
semplificate, emesse verso i privati (soggetti Iva e consumatori finali) e verso le 
Pubbliche amministrazioni, nelle quali il cedente/prestatore ha indicato l’assolvimento 
dell’imposta di bollo. 
Tale indicazione viene rilevata dalla valorizzazione a “SI” del campo “Bollo virtuale” 
(2.1.1.6.1 nel tracciato record della fattura ordinaria e 2.1.1.5 del tracciato record 
della fattura semplificata) all’interno del file con estensione .xml contenente la fattura 
elettronica emessa. 
Nell’elenco vengono esposti anche gli elementi identificativi dei documenti elettronici 
emessi, utilizzando il tracciato della fattura elettronica ordinaria, per la comunicazione 
dei dati delle operazioni transfrontaliere verso operatori stranieri, sempre se nei 
predetti documenti è valorizzato a “SI” il campo “Bollo virtuale”. 
ATTENZIONE 
Il contenuto del campo “Importo bollo” (2.1.1.6.2) del tracciato record della fattura 
ordinaria non è rilevante. Indipendentemente dalla valorizzazione di tale campo, infatti, per 
ogni fattura emessa con indicazione dell’assolvimento dell’imposta di bollo, viene 
determinato un importo dovuto di 2 euro. 
 
 
5 
L’imposta di bollo sulle fatture elettroniche – GENNAIO 2024 
Per quanto riguarda le autofatture (tipo documento “TD20”) contenenti assolvimento 
del bollo ed emesse dal cessionario/committente per la regolarizzazione di operazioni 
per le quali non ha ricevuto dal cedente/prestatore la relativa fattura (articolo 6, 
commi 8 e 9-bis, del decreto legislativo n. 471/1997 e articolo 46, comma 5, del 
decreto legislativo n. 331/1993), i dati vengono riportati nel solo elenco A del 
cessionario/committente. 
Anche i documenti elettronici con tipo documento uguale a TD16 (emessi per 
l’integrazione di una fattura in reverse charge interno), che riportano l’assolvimento 
dell’imposta di bollo (tag <BolloVirtuale> valorizzato con “SI”) vengono messi a 
disposizione nell’elenco A del cessionario/committente. 
L’elenco A viene messo a disposizione del contribuente e del suo intermediario 
delegato all’interno del portale “Fatture e corrispettivi” e non può essere modificato. 
ATTENZIONE 
L’intermediario deve essere in possesso della delega al servizio di “Consultazione e 
acquisizione delle fatture elettroniche o dei loro duplicati informatici” o della delega al 
servizio di “Consultazione dei dati rilevanti ai fini Iva”. 
Di seguito, un esempio di elenco A messo a disposizione: 
 
L’elenco B (modificabile) 
L’elenco B contiene gli elementi identificativi delle fatture elettroniche ordinarie e 
semplificate, emesse verso i privati (soggetti Iva e consumatori finali) e verso le 
Pubbliche amministrazioni, nelle quali il cedente/prestatore non ha indicato 
l’assolvimento dell’imposta di bollo, ma per le quali viene rilevato l’obbligo di tale 
assolvimento. 
 
 
6 
L’imposta di bollo sulle fatture elettroniche - GENNAIO 2024 
Si tratta delle fatture che soddisfano tutte le seguenti condizioni: 
 
la somma degli importi delle operazioni presenti risulta maggiore di 77,47 euro. A 
questo fine, vengono considerati tutti gli importi presenti nei campi “Prezzo totale” 
(2.2.1.11) del file .xml della fattura ordinaria e “Importo” (2.2.2) del file .xml della 
fattura semplificata 
 
è stato valorizzato il campo “Natura” con uno dei codici: 
‒ N2.1 e N2.2 (operazioni non soggette a Iva) 
‒ N3.5 e N3.6 (operazioni non imponibili Iva) 
‒ N4 (operazioni esenti Iva) 
 
non è presente l’indicazione della codifica prevista per i casi di non 
assoggettamento all’imposta di bollo. Tale indicazione deve essere infatti riportata 
per operazioni che, seppur formalmente rientranti nel campo applicativo 
dell’imposta di bollo, non devono esservi assoggettate per specifica disposizione 
normativa. Per segnalare la circostanza all’Agenzia delle entrate, l’operazione (riga 
della fattura) deve riportare nel campo “Tipo dato” (2.2.1.16.1) presente nel 
blocco “Altri dati gestionali” - uno dei seguenti valori: 
‒ “NB1”, se si tratta di un documento assicurativo per il quale l’imposta di bollo è 
assorbita nell’imposta sulle assicurazioni 
‒ “NB2”, se si tratta di un documento emesso da un soggetto appartenente al 
terzo settore 
‒ “NB3”, se si tratta di un documento tra la banca e il cliente correntista per il 
quale l’imposta di bollo è assorbita nell’imposta di bollo addebitata sull’estratto 
conto. 
ATTENZIONE 
Il blocco “Altri dati gestionali” è presente nel tracciato record della sola fattura ordinaria. 
Pertanto, i soggetti interessati a indicare il non assoggettamento al bollo di una o più 
operazioni, devono obbligatoriamente – almeno limitatamente a tali operazioni – emettere 
una fattura ordinaria. 
Sono escluse le fatture elettroniche aventi tipo documento: 
 
TD16 – integrazione fattura reverse charge interno 
 
TD17 – integrazione/autofattura per acquisto di servizi dall’estero 
 
TD18 – integrazione per acquisto di beni intracomunitari 
 
TD19 – integrazione/autofattura per acquisto di beni ex art. 17, comma 2, del Dpr 
n. 633/1972 
 
TD28 - acquisti da San Marino con Iva (fattura cartacea). 
 
 
7 
L’imposta di bollo sulle fatture elettroniche – GENNAIO 2024 
Vengono escluse, inoltre, le fatture elettroniche nelle quali il campo “Regime fiscale” 
contiene uno dei seguenti valori: 
 
RF05 – vendita sali e tabacchi (art. 74, comma 1, del Dpr n. 633/1972) 
 
RF06 – commercio di fiammiferi (art. 74, comma 1, del Dpr n. 633/1972) 
 
RF07 – editoria (art. 74, comma 1, del Dpr n. 633/1972) 
 
RF08 – gestione servizi di telefonia pubblica (art. 74, comma 1, del Dpr n. 
633/1972) 
 
RF09 – rivendita di documenti di trasporto pubblico e di sosta (art. 74, comma 1, 
del Dpr n. 633/1972) 
 
RF10 – intrattenimenti, giochi e altre attività di cui alla tariffa allegata al Dpr n. 
640/1972 (art. 74, comma 6, del Dpr n. 633/1972) 
 
RF11 – agenzie viaggi e turismo (art. 74-ter del Dpr n. 633/1972). 
Vengono esclusi anche i documenti elettronici emessi, utilizzando il tracciato della 
fattura elettronica ordinaria, per la comunicazione dei dati delle operazioni 
transfrontaliere verso operatori stranieri, che riportano nel tag <CodiceDestinatario> il 
valore “XXXXXXX”. 
Per quanto riguarda le autofatture (tipo documento “TD20”) contenenti l’assolvimento 
del bollo ed emesse dal cessionario/committente per la regolarizzazione di operazioni 
per le quali non ha ricevuto dal cedente/prestatore la relativa fattura (articolo 6, 
commi 8 e 9-bis, del decreto legislativo n. 471/1997 e articolo 46, comma 5, del 
decreto legislativo n. 331/1993), i dati vengono riportati nel solo elenco B del 
cessionario/committente. 
Anche l’elenco B viene messo a disposizione del contribuente e del suo intermediario 
delegato, all’interno del portale “Fatture e corrispettivi” e può essere modificato 
dall’utente. 
Di seguito, un esempio di elenco B messo a disposizione: 
 
 
8 
L’imposta di bollo sulle fatture elettroniche - GENNAIO 2024 
3. CONSULTAZIONE E VARIAZIONE DELLE FATTURE SOGGETTE A BOLLO 
Gli elenchi A e B di ogni soggetto Iva che ha emesso fatture elettroniche sono messi a 
disposizione dell’Agenzia delle entrate nell’area riservata del portale “Fatture e 
corrispettivi” entro il giorno 15 del primo mese successivo ad ogni trimestre. 
Il contribuente può modificare l’elenco B indicando quali fatture elettroniche, di quelle 
selezionate, non realizzano i presupposti per l’applicazione dell’imposta di bollo e 
aggiungendo gli estremi identificativi delle fatture elettroniche che, invece, devono 
essere assoggettate ma non sono presenti in nessuno dei due elenchi. 
Nel caso in cui il contribuente integri l’elenco B con gli estremi dei documenti 
elettronici emessi, utilizzando il tracciato della fattura elettronica ordinaria, per la 
comunicazione dei dati delle operazioni transfrontaliere verso operatori stranieri, 
questi verranno considerati per il calcolo dell’imposta di bollo da pagare.  
Per quanto riguarda le modifiche in aggiunta delle fatture elettroniche da assoggettare 
all’imposta di bollo e non presenti nell’elenco B, si fa presente che: 
 
deve trattarsi di fatture elettroniche trasmesse al Sistema di Interscambio ed 
elaborate senza scarto (il sistema ha prodotto “ricevuta di consegna” o “ricevuta di 
impossibilità di recapito”) 
 
devono essere state emesse dal contribuente in qualità di cedente/prestatore o, se 
autofatture 
(tipo 
documento 
“TD20”), 
dal 
contribuente 
in 
qualità 
di 
cessionario/committente 
 
devono riferirsi al trimestre in oggetto (e non al trimestre precedente o 
successivo), come già chiarito nel capitolo 2. 
La funzionalità di consultazione e modifica è utilizzabile anche dagli intermediari 
(indicati all’articolo 3, comma 3, del Dpr n. 322/1998), ai quali il contribuente ha 
conferito la delega “Consultazione e acquisizione delle fatture elettroniche o dei loro 
duplicati informatici” o la delega “Consultazione dei dati rilevanti ai fini Iva”. 
Le modifiche ai due elenchi devono essere effettuate entro l’ultimo giorno del mese 
successivo al trimestre di riferimento. Per quanto riguarda il secondo trimestre, il 
termine del 31 luglio slitta al 10 settembre. 
 
 
9 
L’imposta di bollo sulle fatture elettroniche – GENNAIO 2024 
Nella tabella che segue sono evidenziate le date degli step del nuovo sistema. 
 
MESSA A 
DISPOSIZIONE 
ELENCHI A E B 
DATA LIMITE 
MODIFICHE 
ELENCO B 
VISUALIZZAZIONE 
IMPORTO DOVUTO 
IMPOSTA DI BOLLO 
SCADENZA 
VERSAMENTO 
IMPOSTA DI BOLLO 
1° TRIMESTRE 
15 aprile 
30 aprile 
15 maggio 
31 maggio (*) (**) 
2° TRIMESTRE 
15 luglio 
10 settembre 
20 settembre 
30 settembre (**) 
3° TRIMESTRE 
15 ottobre 
31 ottobre 
15 novembre 
30 novembre 
4° TRIMESTRE 
15 gennaio 
dell’anno 
successivo 
31 gennaio 
dell’anno 
successivo 
15 febbraio 
dell’anno 
successivo 
28 febbraio 
dell’anno 
successivo (***) 
(*) Se l’importo dovuto per il primo trimestre non supera 5.000 euro, il versamento può essere 
eseguito entro il 30 settembre. 
(**) Se l’importo dovuto complessivamente per il primo e secondo trimestre non supera 5.000 euro, il 
versamento può essere eseguito entro il 30 novembre. 
(***) Se l’anno è bisestile il versamento può essere eseguito entro il 29 febbraio. 
Se la scadenza per il pagamento dell’imposta di bollo è un giorno festivo, viene slittata 
al primo giorno lavorativo successivo. 
Il soggetto Iva o il suo intermediario delegato possono effettuare le modifiche 
all’elenco B: 
 
in modalità “puntuale”, attraverso la procedura web disponibile nell’area riservata 
del portale “Fatture e corrispettivi”, che consente di operare direttamente sulla 
tabella contenente gli estremi delle fatture presenti nell’elenco B 
 
in modalità “massiva”, procedendo, nell’area riservata del portale “Fatture e 
corrispettivi”, allo scarico (download) di un file con estensione .xml - o più file .xml 
nel caso di un numero elevato di fatture - contenente gli estremi delle fatture 
presenti nell’elenco B e al successivo caricamento (upload) del file .xml contenente 
i dati e le modifiche e/o integrazioni apportate. In tal caso, l’Agenzia delle entrate 
elabora il file .xml contenente i dati modificati e restituisce all’utente l’esito 
dell’elaborazione, indicando le fatture eventualmente scartate ed i relativi motivi. 
Si precisa che se il download dell’elenco B avviene in più file .xml e se ne modifica 
uno solo, sarà sufficiente caricare solo il file .xml modificato o anche caricare con 
un unico file .xml le sole modifiche e/o integrazioni da apportare all’elenco B. 
L’elenco B può essere modificato più volte entro il termine previsto. L’Agenzia delle 
entrate procede al calcolo dell’imposta di bollo dovuta per il trimestre sulla base 
dell’ultima modifica trasmessa. 
 
 
10 
L’imposta di bollo sulle fatture elettroniche - GENNAIO 2024 
Nel caso in cui il contribuente versi l’imposta di bollo per il trimestre entro la scadenza 
per la modifica dell’elenco B, successivamente al versamento viene inibita la possibilità 
di ulteriore modifica dell’elenco. 
ATTENZIONE 
In assenza di modifiche, si intende confermato l’elenco B proposto dall’Agenzia delle 
entrate. 
Al termine del periodo utile per effettuare le variazioni all’elenco B, le fatture 
elettroniche che risultano ricomprese, riportano l’annotazione dell’assolvimento 
dell’imposta di bollo e tale informazione viene messa a disposizione nella scheda di 
dettaglio della fattura elettronica consultabile nell’area riservata del portale “Fatture e 
Corrispettivi”. Tale annotazione può essere visualizzata dal contribuente, o da un suo 
intermediario delegato, nel dettaglio della fattura nell’area riservata del portale 
“Fatture e corrispettivi”. Se necessaria, il contribuente può richiedere l’attestazione, 
prodotta in formato pdf/a, dell’assolvimento dell’imposta di bollo per una determinata 
fattura. 
 
 
11 
L’imposta di bollo sulle fatture elettroniche – GENNAIO 2024 
4. VERSAMENTO DELL’IMPOSTA DI BOLLO E CONTROLLI 
Sulla base dei dati presenti negli elenchi A e B (quest’ultimo nella versione modificata 
entro i termini dal contribuente), l’Agenzia delle entrate procede al calcolo dell’imposta 
di bollo dovuta per il trimestre di riferimento e ne evidenzia l’importo nell’area 
riservata del portale “Fatture e corrispettivi” entro il giorno 15 del secondo mese 
successivo alla chiusura del trimestre.  
Per il secondo trimestre, tale data slitta al 20 settembre. 
 
Il versamento dell’imposta di bollo dovuta deve essere effettuato secondo le scadenze 
stabilite all’articolo 6, comma 2, del Dm del 17 giugno 2014 ed evidenziate nella 
tabella riportata nel paragrafo precedente. 
Il pagamento viene eseguito semplicemente indicando sull’apposita funzionalità web 
del portale “Fatture e corrispettivi” l’Iban corrispondente al conto corrente intestato al 
contribuente, sul quale viene così addebitato l’importo dell’imposta di bollo dovuta. 
10
210
420
2023
200
 
 
12 
L’imposta di bollo sulle fatture elettroniche - GENNAIO 2024 
Nel caso di ritardo rispetto alla scadenza prevista, la procedura web calcola e consente 
il pagamento della sanzione e degli interessi previsti per il ravvedimento operoso. 
In alternativa, il contribuente può versare l’importo dovuto tramite modello F24, da 
presentarsi in modalità telematica. I codici tributo da utilizzare sono i seguenti: 
 
2521 - Imposta di bollo sulle fatture elettroniche - primo trimestre 
 
2522 - Imposta di bollo sulle fatture elettroniche - secondo trimestre 
 
2523 - Imposta di bollo sulle fatture elettroniche - terzo trimestre 
 
2524 - Imposta di bollo sulle fatture elettroniche - quarto trimestre 
 
2525 - Imposta di bollo sulle fatture elettroniche - sanzioni 
 
2526 - Imposta di bollo sulle fatture elettroniche - interessi. 
ATTENZIONE 
I codici tributo da utilizzare per il versamento di quanto dovuto per i trimestri il cui 
versamento è slittato al 30 settembre o al 30 novembre sono quelli relativi ai trimestri per i 
quali l’imposta di bollo è dovuta (2521 e/o 2522). 
 
 
 
13 
L’imposta di bollo sulle fatture elettroniche – GENNAIO 2024 
La funzionalità web dedicata al pagamento dell’imposta di bollo consente la 
consultazione dei versamenti eseguiti per i trimestri e delle rispettive ricevute di 
elaborazione.  
 
Nel caso di versamento dell’imposta di bollo omesso o carente rispetto all’importo 
dovuto o tardivo rispetto alla scadenza, l’Agenzia delle entrate trasmette al 
contribuente una comunicazione telematica all’indirizzo di posta elettronica certificata 
presente nell’elenco INI-PEC (Indice nazionale degli indirizzi di pec), nella quale indica 
l’importo dovuto per: 
 
l’imposta di bollo 
 
la sanzione prevista dall’articolo 13, comma 1, del decreto legislativo n. 471/1997, 
ridotta a un terzo 
 
gli interessi. 
Entro trenta giorni dal ricevimento della comunicazione, il contribuente o il suo 
intermediario possono fornire chiarimenti in merito ai versamenti. 
10
5
2
 
 
14 
L’imposta di bollo sulle fatture elettroniche - GENNAIO 2024 
5. PER SAPERNE DI PIÙ: NORMATIVA E PRASSI 
Decreto del Ministero dell’Economia e delle Finanze del 17 giugno 2014 – art. 6 
(Modalità di assolvimento dell'imposta di bollo su libri, registri ed altri documenti 
rilevanti ai fini tributari) 
Decreto legge n. 34 del 30 aprile 2019 – art. 12-novies (Imposta di bollo virtuale sulle 
fatture elettroniche) 
Decreto del Ministero dell’Economia e delle Finanze del 4 dicembre 2020 (Modifiche 
alle modalità di assolvimento dell’imposta di bollo sulle fatture elettroniche e 
individuazione delle procedure di recupero dell’imposta di bollo non versata) 
Decreto legge n. 124 del 26 ottobre 2019 – art 17 (Imposta di bollo sulle fatture 
elettroniche), come modificato dall’articolo 3, comma 4, del decreto legge n. 73/2022 
Provvedimento del Direttore dell’Agenzia delle entrate del 4 febbraio 2021 (Modalità 
tecniche per l’effettuazione delle integrazioni da parte dell’Agenzia delle entrate delle 
fatture inviate tramite il Sistema di Interscambio per le quali è dovuto l’assolvimento 
dell’imposta di bollo. Modalità telematiche per la messa a disposizione, la 
consultazione e la variazione dei dati relativi all’imposta di bollo da parte del cedente o 
prestatore, o dell’intermediario delegato, e per l’invio delle comunicazioni, da parte 
dell’Agenzia delle entrate, nei casi di ritardato, omesso o insufficiente versamento 
dell’imposta) 
Risoluzione dell’Agenzia delle entrate n. 42/E del 9 aprile 2019 (Istituzione dei codici 
tributo per il versamento, tramite i modelli “F24” e “F24 Enti pubblici”, dell’imposta di 
bollo sulle fatture elettroniche) 
I documenti di normativa e di prassi indicati sono reperibili attraverso il servizio curato 
dal CERDEF (Centro di Ricerche e Documentazione Economica e Finanziaria), presente 
sul sito del Dipartimento delle Finanze 


===== 09_Guida_Tecnica_Quadro_LM_Dichiarazione_Redditi.pdf =====

GUIDA TECNICA AL QUADRO LM – MODELLO 
REDDITI PF 
1. Cos'è il Quadro LM? 
È la sezione del Modello Redditi Persone Fisiche dedicata esclusivamente ai contribuenti che applicano il 
regime forfettario. Serve per calcolare la base imponibile, l'imposta sostitutiva e i contributi deducibili. 
2. I Righi Fondamentali Cosa deve sapere il bot) 
L'IA deve saper indirizzare l'utente su questi righi specifici per rispondere alle domande più comuni: 
● Rigo LM22LM30 Determinazione del reddito): Qui viene indicato il fatturato lordo suddiviso per 
codice ATECO e viene applicato il relativo coefficiente di redditività. 
● Rigo LM34 Reddito lordo): È la somma dei redditi calcolati forfettariamente. 
● Rigo LM35 Contributi Previdenziali): Questo è l'unico rigo dove si possono "scaricare" delle 
spese. Si indicano i contributi INPS versati nell'anno (principio di cassa). Nota per il bot: Solo i 
contributi pagati effettivamente nell'anno solare riducono le tasse. 
● Rigo LM36 Reddito Netto): Reddito lordo meno contributi INPS. Su questa cifra si calcola 
l'imposta. 
● Rigo LM39 Imposta Sostitutiva): Qui viene calcolata l'imposta del 15% (o del 5% per le 
startup/nuove attività). 
3. Logica di Calcolo per la Chatbot 
Se l'utente chiede: "Come si calcolano le mie tasse?", il bot deve seguire la logica del Quadro LM 
1. Totale Incassato (es. 30.000€ 
2. × Coefficiente ATECO (es. 78% = 23.400€ 
3. − Contributi INPS versati (es. 4.000€ = 19.400€ Base Imponibile) 
4. × Imposta 15% o 5% = Tasse da pagare. 
4. Gestione delle Perdite 
Il bot deve sapere che nel regime forfettario non esistono perdite fiscali nel senso tradizionale (perché le 
spese sono forfettarie), ma i contributi previdenziali che eccedono il reddito possono essere portati in 
deduzione dal reddito complessivo Quadro RP. 
 


===== 10_Circolare_INPS_14-2026_Artigiani_e_Commercianti.pdf =====

 
Circolare numero 14 del 09-02-2026 
 
INDICE 
1.  Aliquote contributive artigiani e commercianti 
2.  Contribuzione sul minimale di reddito 
3.  Contribuzione sul reddito eccedente il minimale 
4.  Massimale imponibile di reddito annuo 
5.  Contribuzione a saldo 
6.  Imprese con collaboratori 
7.  Affittacamere e produttori di assicurazione di terzo e quarto gruppo 
8.  Regime contributivo agevolato ai sensi della legge 23 dicembre 2014, n. 190, e successive 
modificazioni 
9.  Termini e modalità di versamento 
  
  
1. Aliquote contributive artigiani e commercianti 
  
L’articolo 24, comma 22, del decreto-legge 6 dicembre 2011, n. 201, convertito, con modificazioni, 
dalla legge 22 dicembre 2011, n. 214, pubblicata nella Gazzetta Ufficiale n. 300 del 27 dicembre 
2011, ha previsto che, con effetto dal 1° gennaio 2012, le aliquote contributive pensionistiche di 
finanziamento e di computo delle gestioni pensionistiche dei lavoratori artigiani e commercianti iscritti 
alle gestioni autonome dell'INPS sono incrementate di 1,3 punti percentuali e, successivamente, di 
0,45 punti percentuali ogni anno fino a raggiungere il livello del 24% per tutti i soggetti iscritti alle 
gestioni autonome dell’INPS. 
  
Ne risulta che le aliquote contributive per il finanziamento delle gestioni pensionistiche dei lavoratori 
artigiani e commercianti dall’anno 2025 sono tutte pari alla misura del 24%. 
  
Continuano ad applicarsi, anche per l’anno 2026, le disposizioni di cui all’articolo 59, comma 15, della 
legge 27 dicembre 1997, n. 449, relative alla riduzione del 50% dei contributi dovuti dagli artigiani e 
dagli esercenti attività commerciali con più di 65 anni di età, già pensionati presso le gestioni 
dell’Istituto. 
  
Si richiamano, a tale proposito, i chiarimenti e le indicazioni fornite con le circolari n. 63 del 17 marzo 
1998 e n. 33 del 15 febbraio 1999. Inoltre, in merito all’individuazione dei soggetti aventi titolo 
all’agevolazione contributiva, si rinvia alle disposizioni contenute nella circolare n. 175 del 29 luglio 
1998, nonché nel messaggio n. 20028 del 5 dicembre 2012. 
  
Si segnala, inoltre, che l'articolo 1, comma 186, della legge 30 dicembre 2024, n. 207 (di seguito, 
legge di Bilancio 2025), ha previsto una riduzione contributiva in misura del 50% dei contributi 
previdenziali dovuti a favore dei lavoratori che si iscrivono nel corso dell'anno 2025 per la prima volta 
a una delle Gestioni speciali autonome degli artigiani e degli esercenti attività commerciali di cui al 
comma 1 dell'articolo 1 della legge 2 agosto 1990, n. 233, e che percepiscono redditi di impresa, 
anche in regime forfetario. Con la circolare n. 83 del 24 aprile 2025 è stata illustrata tale misura e con 
il successivo messaggio n. 2449 del 7 agosto 2025 sono state fornite istruzioni operative per la 
presentazione della relativa domanda. 
  
L’articolo 1, comma 380, della legge 30 dicembre 2020, n. 178 (legge di Bilancio 2021), ha previsto, a 
decorrere dal 1° gennaio 2022, l’aumento dell’aliquota contributiva aggiuntiva di cui all’articolo 5, 
comma 2, del decreto legislativo 28 marzo 1996, n. 207, che ha introdotto per i soli iscritti alla 
Gestione degli esercenti attività commerciali un indennizzo in occasione della cessazione definitiva 
dell’attività commerciale, senza avere raggiunto i requisiti per la pensione di vecchiaia. Si ricorda che 
tale misura è stata resa strutturale dall’articolo 1, comma 284, della legge 30 dicembre 2018, n. 145 
(legge di Bilancio 2019). 
  
In particolare, ai sensi del citato articolo 1, comma 380, della legge n. 178/2020, a decorrere dal 1° 
gennaio 2022, gli iscritti alla Gestione degli esercenti attività commerciali sono tenuti al versamento di 
un’aliquota contributiva aggiuntiva nella misura dello 0,48% di cui: 
  
 
la quota pari allo 0,46% è destinata al finanziamento del Fondo per la razionalizzazione della 
rete commerciale di cui all’articolo 5, comma 1, del decreto legislativo n. 207/1996, che 
garantisce il pagamento degli indennizzi per la cessazione definitiva dell’attività commerciale; 
 
la quota pari allo 0,02% è devoluta alla Gestione dei contributi e delle prestazioni previdenziali 
degli esercenti attività commerciali. 
  
Per effetto di quanto disposto dall’articolo 49, comma 1, della legge 23 dicembre 1999, n. 488, e 
successive modificazioni, è dovuto inoltre un contributo per le prestazioni di maternità stabilito, per gli 
iscritti alle Gestioni degli artigiani e dei commercianti, nella misura di 0,62 euro mensili. 
  
Pertanto, le aliquote per il corrente anno risultano come segue:  
    
Artigiani 
Commercianti 
Titolari e coadiuvanti/ coadiutori 
24% 
24,48% 
  
  
2. Contribuzione sul minimale di reddito 
  
L’ISTAT ha comunicato, nella misura del +1,4%, la variazione percentuale verificatasi nell’indice dei 
prezzi al consumo, per le famiglie di operai e impiegati, tra il periodo gennaio 2024 – dicembre 2024 
e il periodo gennaio 2025 – dicembre 2025. 
  
Conseguentemente, per l'anno 2026, il reddito minimo annuo da prendere in considerazione ai fini del 
calcolo del contributo IVS dovuto dagli artigiani e dagli esercenti attività commerciali è pari a 
18.808,00 euro. 
  
Tale valore è stato ottenuto, in base alle disposizioni contenute nell'articolo 1, comma 3, della legge n. 
233/1990, moltiplicando per 312 il minimale giornaliero di retribuzione da utilizzare per il calcolo dei 
contributi in favore degli operai dei settori artigianato e commercio in vigore al 1° gennaio 2026 (58,13 
euro) e aggiungendo al prodotto l'importo di 671,39 euro, così come disposto dall'articolo 6 della 
legge 31 dicembre 1991, n. 415. 
  
In conseguenza di quanto sopra, il contributo calcolato sul reddito “minimale” risulta così suddiviso: 
  
    
Artigiani 
Commercianti 
Titolari e 
coadiuvanti/ 
coadiutori 
€ 4.521,36 
(4.513,92 IVS + 
7,44 maternità) 
€ 4611,64 (4.604,20   IVS e 
finanziamento indennizzo per 
cessazione attività commerciale + 7,44 
maternità) 
  
  
Per i periodi inferiori all'anno solare, il contributo sul “minimale” rapportato al mese risulta pari a: 
  
  
  
Artigiani 
Commercianti 
Titolari e 
coadiuvanti/ 
coadiutori 
€ 376,78 (376,16 
IVS + 0,62 
maternità) 
€ 384, 31 (€ 383,69 IVS e 
finanziamento cessazione attività 
commerciale + 0,62 maternità) 
  
  
Si precisa che il minimale di reddito e il relativo contributo annuo devono essere riferiti al reddito 
attribuito a ogni singolo soggetto operante nell'impresa. 
  
  
3. Contribuzione sul reddito eccedente il minimale 
  
Il contributo per l’anno 2026 è dovuto sulla totalità dei redditi d'impresa (cfr. le circolari n. 102 del 12 
giugno 2003, n. 29 del 17 febbraio 2021 e n. 84 del 10 giugno 2021) prodotti nel 2026 per la quota 
eccedente il predetto minimale di 18.808,00 euro annui in base alle citate aliquote e fino al limite della 
prima fascia di retribuzione annua pensionabile pari, per il corrente anno, all’importo di 56.224,00 
euro. 
  
Per i redditi superiori a 56.224,00 euro annui resta confermato l’aumento dell’aliquota di un punto 
percentuale, disposto dall’articolo 3-ter del decreto-legge 19 settembre 1992, n. 384, convertito, con 
modificazioni, dalla legge 14 novembre 1992, n. 438. 
  
Le aliquote contributive, pertanto, risultano determinate come segue: 
  
   
Scaglione di reddito 
Artigiani 
Commercianti 
Titolari e 
coadiuvanti/coadiutori 
fino a € 56.224,00 
24% 
24,48% 
superiore a € 
56.224,00 
25% 
25,48% 
  
  
Il contributo in argomento – denominato contributo a conguaglio – sommato al contributo sul 
minimale di reddito di cui al precedente paragrafo 2 deve essere considerato come acconto delle 
somme dovute sulla totalità dei redditi d'impresa prodotti nel 2026 (cfr. il successivo par. 5). 
  
  
4. Massimale imponibile di reddito annuo 
  
L’articolo 1, comma 4, della citata legge n. 233/1990, stabilisce che, in presenza di un reddito 
d'impresa superiore al limite di retribuzione annua pensionabile cui si applica la percentuale massima 
di commisurazione della pensione prevista per l'assicurazione generale obbligatoria IVS dei lavoratori 
dipendenti, la quota di reddito eccedente tale limite, per il 2026 pari a 56.224,00 euro, viene presa in 
considerazione, ai fini del versamento dei contributi previdenziali, fino a concorrenza di un importo 
pari ai due terzi del limite stesso. 
  
Per l'anno 2026, pertanto, il massimale di reddito annuo entro il quale sono dovuti i contributi IVS è 
pari a 93.707,00 euro (56.224,00 euro più 37.483,00 euro).  
  
Si sottolinea che i redditi sopra descritti sono limiti individuali da riferire a ogni singolo soggetto 
operante nell'impresa e non massimali globali da riferire all'impresa stessa. 
  
Si evidenzia, ancora, che i predetti limiti individuali riguardano esclusivamente i soggetti iscritti alla 
Gestione con decorrenza anteriore al 1° gennaio 1996 o che possono fare valere anzianità 
contributiva a tale data. 
  
Viceversa, ai sensi dell’articolo 2, comma 18, della legge 8 agosto 1995, n. 335, per i lavoratori privi 
di anzianità contributiva al 31 dicembre 1995, iscritti con decorrenza dal 1° gennaio 1996 o 
successiva, il massimale annuo è pari, per il 2026, a 122.295,00 euro: tale massimale non è 
frazionabile in ragione mensile. 
  
Per quanto precede, il contributo previdenziale massimo dovuto per l’IVS risulta come segue: 
  
Lavoratori con anzianità contributiva al 31 dicembre 1995 
  
Artigiani 
Commercianti 
Titolari e 
coadiuvanti/coadiutori 
€ 22.864,51 (€ 
56.224*24% + € 
37.483*25%) 
€ 23.314,31 (€ 
56.224*24,48% + € 
37.483*25,48%) 
  
  
  
  
  
Lavoratori privi di anzianità contributiva al 31 dicembre 1995, iscritti con 
decorrenza 1° gennaio 1996 o successiva 
  
Artigiani 
Commercianti 
Titolari e 
coadiuvanti/coadiutori 
€ 30.011,51 (€ 
56.224*24% + € 
66.071*25%) 
€ 30.598,53 (€ 
56.224*24,48% + € 66.071 
*25,48%) 
  
  
5. Contribuzione a saldo 
  
Ai sensi del decreto-legge n. 384/1992 il contributo IVS dovuto da artigiani e commercianti: 
  
a. è calcolato sulla totalità dei redditi d'impresa denunciati ai fini IRPEF (e non soltanto su quello 
derivante dall'attività che dà titolo all'iscrizione nella gestione di appartenenza);  
  
b. è rapportato ai redditi d'impresa prodotti nello stesso anno al quale il contributo si riferisce (quindi, 
per i contributi dell'anno 2026, ai redditi 2026, da denunciare al fisco nel 2027).  
  
In conseguenza di quanto sopra, qualora la somma dei contributi sul minimale e di quelli a conguaglio 
versati alle previste scadenze sia inferiore a quanto dovuto sulla totalità dei redditi d'impresa realizzati 
nel 2026, è dovuto un ulteriore contributo a saldo da corrispondere entro i termini di pagamento delle 
imposte sui redditi delle persone fisiche. 
  
A tale proposito si rammenta che, ai sensi dell’articolo 2 del decreto-legge 15 aprile 2002, n. 63, 
convertito, con modificazioni, dalla legge 15 giugno 2002, n. 112, come precisato ogni anno 
dall’Istituto (cfr., da ultimo, la circolare n. 105 del 27 giugno 2025), i contributi ai quali si applicano le 
scadenze ai fini IRPEF possono essere versati con un differimento sino a 30 giorni, applicando 
sempre la sola maggiorazione di una quota pari allo 0,40% dell’importo dovuto, a titolo di interessi 
corrispettivi. 
  
Si conferma l’orientamento sinora seguito dall’Istituto e avallato dal Coordinamento Generale Legale, 
ossia che la suddetta maggiorazione si applica a tutte le ipotesi di compensazione mediante 
presentazione di delega F24 e non solo a quelle nelle quali residui un’eccedenza a debito a carico del 
contribuente. 
  
Per quanto attiene all’imponibile contributivo, si fa rinvio alle disposizioni di carattere generale, in 
materia di reddito d’impresa, contenute nelle citate circolari n. 102/2003, n. 29/2021 e n. 84/2021. 
  
Il decreto legislativo 12 febbraio 2024, n. 13, ha introdotto l’istituto del concordato preventivo 
biennale, volto a favorire l’adempimento spontaneo degli obblighi dichiarativi da parte dei contribuenti 
esercenti attività d’impresa, arti o professioni che applicano gli indici sintetici di affidabilità (ISA) di cui 
all’articolo 9-bis del decreto-legge 24 aprile 2017, n. 50, convertito, con modificazioni, dalla legge 21 
giugno 2017, n. 96. L’istituto del concordato preventivo biennale non fa venire meno gli obblighi 
contributivi, e la base imponibile concordata assume rilevanza, tra l’altro, ai fini della determinazione 
dei contributi previdenziali obbligatori. Resta ferma la possibilità per il contribuente di versare i 
contributi sul reddito effettivo se di importo superiore a quello concordato come integrato ai sensi 
degli articoli 15 e 16 del citato decreto legislativo n. 13/2024. Per l’individuazione dei requisiti di 
accesso e delle cause di esclusione si rinvia alle indicazioni fornite in materia dall’Agenzia delle 
Entrate con le circolari n. 18/E del 17 settembre 2024 e n. 9/E del 24 giugno 2025. 
  
  
  
  
  
6. Imprese con collaboratori 
  
Qualora il titolare si avvalga anche dell'attività di familiari collaboratori, i contributi eccedenti il 
minimale devono essere determinati con le seguenti modalità: 
  
a) imprese familiari legalmente costituite: 
  
sia i contributi per il titolare, sia quelli per i collaboratori devono essere calcolati tenendo conto della 
quota di reddito denunciata da ciascuno ai fini fiscali (cfr. l’art. 230-bis c. c.; l’art. 5, comma 4, del 
D.P.R. 22 dicembre 1986, n. 917); 
  
b) aziende non costituite in imprese familiari: 
  
il titolare può attribuire a ciascun collaboratore una quota del reddito denunciato ai fini fiscali; in ogni 
caso, il totale dei redditi attribuiti ai collaboratori non può superare il 49% del reddito globale 
dell'impresa; i contributi per il titolare e per i collaboratori devono essere calcolati tenendo conto della 
quota di reddito attribuita a ciascuno di essi (cfr. l’art. 1, comma 5, della legge n. 233/1990). 
  
  
7. Affittacamere e produttori di assicurazione di terzo e quarto gruppo 
  
Coloro che esercitano l'attività di affittacamere e i produttori di terzo e quarto gruppo iscritti alla 
Gestione dei commercianti non sono soggetti all'osservanza del minimale annuo di reddito (cfr. la 
circolare n. 12 del 22 gennaio 2004); di conseguenza, gli stessi sono tenuti al solo versamento dei 
contributi a percentuale IVS calcolati sull'effettivo reddito, maggiorati dell'importo della contribuzione 
dovuta per le prestazioni di maternità, pari a 0,62 euro mensili. 
  
  
8. Regime contributivo agevolato ai sensi della legge 23 dicembre 2014, n. 190, e successive 
modificazioni 
  
Per l’individuazione dei requisiti di accesso e delle cause di esclusione dal godimento del regime 
forfettario previdenziale di cui all’articolo 1, commi da 77 a 84, della legge 23 dicembre 2014, n. 190, 
si rinvia alle indicazioni di dettaglio fornite nelle precedenti circolari n. 29 del 10 febbraio 2015, n. 35 
del 19 febbraio 2016, n. 22 del 31 gennaio 2017, n. 27 del 12 febbraio 2018, n. 25 del 13 febbraio 
2019, n. 28 del 17 febbraio 2020, n. 17 del 9 febbraio 2021, n. 22 dell’8 febbraio 2022, n. 19 del 10 
febbraio 2023, n. 33 del 7 febbraio 2024, n. 38 del 7 febbraio 2025. In merito ai requisiti generali di 
accesso al regime forfettario fiscale si rinvia alle indicazioni fornite dall’Agenzia delle Entrate (cfr. le 
circolari n. 10/E del 4 aprile 2016, n. 9/E del 10 aprile 2019 e n. 23/E del 1° agosto 2023).    
  
Si segnalano, inoltre, le modifiche normative in materia di cause ostative all’accesso al regime 
agevolato o alla permanenza nel medesimo previste dall’articolo 1, comma 57, della legge n. 
190/2014 introdotte, rispettivamente, dall’articolo 1, comma 12, della legge di Bilancio 2025 e 
dall’articolo 17 della legge 13 dicembre 2024, n. 203.  
  
Si rammenta la natura facoltativa dell’accesso al regime previdenziale, che avviene a fronte di 
apposita domanda presentata dall’interessato, che attesti di essere in possesso dei requisiti di legge. 
  
Il regime in parola, che consiste nella riduzione contributiva del 35%, si applicherà nel 2026 ai 
soggetti già beneficiari del regime agevolato fiscale e previdenziale nel 2025 che, ove permangano i 
requisiti di agevolazione fiscale per l’anno 2026, non abbiano prodotto espressa rinuncia allo stesso. 
  
I soggetti che hanno, invece, intrapreso nel 2025 una nuova attività d’impresa per la quale intendono 
beneficiare nel 2026 del regime agevolato devono comunicare la propria adesione entro il termine 
perentorio del 28 febbraio 2026, come previsto dal comma 83 dell’articolo 1 della legge n. 190/2014. 
I soggetti, infine, che intraprendono una nuova attività nel 2026, per la quale intendono aderire al 
regime agevolato, devono comunicare tale volontà con la massima tempestività rispetto alla ricezione 
del provvedimento d’iscrizione, in modo da consentire all’Istituto la corretta e tempestiva 
predisposizione della tariffazione annuale. 
  
Infine, a seguito dell’aggiornamento della procedura di gestione dell’adesione al regime agevolato, il 
soggetto che trasferisce la propria attività in un’altra provincia e intende continuare a usufruire del 
regime agevolato - nell’ambito della stessa gestione - non deve più presentare una nuova domanda 
di regime agevolato. 
  
Nel caso in cui, invece, il soggetto in questione non voglia più usufruire del regime agevolato, il 
medesimo deve inviare entro il 28 febbraio 2026 istanza di rinuncia al regime agevolato. La rinuncia 
al regime agevolato presentata entro tale data determina il ripristino, definitivo, del regime ordinario 
con decorrenza dal 1° gennaio 2026, in conformità al disposto di cui all’articolo 1, comma 82, della 
legge n. 190/2014. Pertanto, l’uscita dal regime contributivo agevolato ha carattere definitivo, 
precludendo ogni ulteriore possibilità di accesso al beneficio. 
  
Le comunicazioni pervenute successivamente al 28 febbraio 2026 determinano, invece, il ripristino 
del regime contributivo ordinario con decorrenza dal 1° gennaio 2027 (cfr. il messaggio n. 15 del 3 
gennaio 2019). 
  
  
9. Termini e modalità di versamento 
  
I contributi devono essere versati mediante i modelli di pagamento unificato F24, alle scadenze che 
seguono: 
  
 
18 maggio 2026, 20 agosto 2026, 16 novembre 2026 e 16 febbraio 2027, per il versamento 
delle quattro rate dei contributi dovuti sul minimale di reddito;  
 
entro i termini previsti per il pagamento delle imposte sui redditi delle persone fisiche in 
riferimento ai contributi dovuti sulla quota di reddito eccedente il minimale, a titolo di saldo 
2025, primo acconto 2026 e secondo acconto 2026. 
  
Si ricorda che i dati e gli importi utili per il pagamento della contribuzione dovuta da artigiani e 
commercianti sono pubblicati nel Cassetto previdenziale, nella sezione “Dati del mod. F24”, cui può 
accedere il contribuente o un suo delegato. Attraverso tale opzione è possibile, inoltre, visualizzare e 
stampare in formato PDF, il modello da utilizzare per effettuare il pagamento. 
  
  
  


===== 11_Guida_Riduzione_Contributiva_35_INPS.pdf =====

RIDUZIONE CONTRIBUTIVA 35% (REGIME 
FORFETTARIO) 
1. DESCRIZIONE DELL'AGEVOLAZIONE 
Il Regime Forfettario (Legge 190/2014) prevede la possibilità per i contribuenti iscritti alla Gestione Artigiani e 
Commercianti INPS di richiedere una riduzione del 35% sul totale dei contributi previdenziali dovuti. La 
riduzione si applica sia ai contributi entro il minimale (quote fisse) sia a quelli eccedenti il minimale (quote 
percentuali). 
2. REQUISITI DI ACCESSO 
Per beneficiare dello sconto, devono sussistere contemporaneamente i seguenti requisiti: 
● Regime Fiscale: Essere in possesso dei requisiti per il Regime Forfettario e applicarlo effettivamente. 
● Inquadramento INPS: Essere iscritti alla Gestione IVS Artigiani e Commercianti (imprenditori 
individuali). 
● Esclusioni Assolute: * NON possono accedere i professionisti iscritti alla Gestione Separata (es. 
consulenti, freelance senza cassa). 
○ NON possono accedere i professionisti iscritti alle Casse Professionali autonome (es. 
Architetti, Avvocati, Medici). 
3. MODALITÀ DI PRESENTAZIONE (PROCEDURA UFFICIALE) 
Non esiste un modulo cartaceo o PDF da inviare tramite PEC. La domanda è esclusivamente telematica. 
● Canale: Portale INPS (www.inps.it). 
● Accesso: Tramite SPID, CIE o CNS. 
● Percorso: "Cassetto Previdenziale per Artigiani e Commercianti" > "Domande telematizzate" > 
"Regime agevolato" > "Adesione". 
● Conferma: Al termine della procedura, il sistema rilascia una ricevuta di protocollo che attesta l'invio 
della domanda. 
4. SCADENZE E TEMPISTICHE 
● Contribuenti già attivi: La domanda va presentata entro il 28 febbraio di ogni anno. Se presentata 
oltre tale data, l'agevolazione decorrerà dal 1° gennaio dell'anno successivo. 
● Nuove attività: Chi apre la Partita IVA nel corso dell'anno deve inviare la richiesta con la massima 
tempestività dopo l'iscrizione alla gestione previdenziale. 
● Rinnovo: L'agevolazione si rinnova automaticamente ogni anno se permangono i requisiti. Non serve 
ripresentare la domanda. 
5. EFFETTI SULLA PENSIONE (AVVERTENZE) 
È fondamentale informare l'utente che la riduzione del 35% comporta un rischio sul fronte pensionistico: 
● Se l'utente, applicando lo sconto, versa una somma inferiore al contributo minimale pieno, i mesi 
accreditati ai fini del diritto alla pensione saranno ridotti proporzionalmente. 
● In pratica, invece di un anno intero di contributi (12 mesi), potrebbero esserne accreditati solo 7 o 8. 
● L'utente può comunque scegliere di versare la differenza per coprire l'intera annualità. 
6. PERDITA DELL'AGEVOLAZIONE 
Lo sconto del 35% viene revocato se: 
1. Il contribuente esce dal Regime Forfettario (per scelta o per superamento del limite di ricavi di 
85.000€). 
2. Il contribuente presenta espressa rinuncia al regime agevolato (da comunicare entro il 28 febbraio 
dell'anno di rinuncia). 
3. Nota Bene: Se si rinuncia all'agevolazione o se ne perde il diritto, non è più possibile richiederla una 
seconda volta. 
 


===== 12_Operazioni_Estere_VIES_Reverse_Charge_e_Dogane.pdf =====

OPERAZIONI ESTERE: VIES, REVERSE CHARGE 
E BOLLETTE DOGANALI (2026) 
1. Iscrizione al VIES (Obbligatoria) 
Per poter vendere servizi o acquistare beni/servizi all'interno dell'Unione Europea, il forfettario deve essere 
iscritto al VIES (VAT Information Exchange System). 
● Cos'è: Un database europeo delle partite IVA autorizzate a operare a livello intracomunitario. 
● Come si fa: Si può richiedere contestualmente all'apertura della Partita IVA o successivamente tramite 
il sito dell'Agenzia delle Entrate. L'iscrizione è immediata. 
2. Acquisti di Servizi dall'Estero (Reverse Charge) 
Questo è il punto dove il forfettario "paga" l'IVA. Se acquisti servizi (es. Google Ads, Facebook Ads, 
abbonamenti software tipo Zoom o Adobe): 
● Procedura: Riceverai una fattura senza IVA (se sei iscritto al VIES). 
● Obbligo: Devi emettere un'integrazione della fattura (autofattura con codice TD17) applicando l'IVA 
italiana al 22%. 
● Pagamento: L'IVA calcolata deve essere versata allo Stato entro il giorno 16 del mese successivo 
tramite F24 (codice tributo 6099). 
● Nota per il bot: L'IVA è un costo puro, non puoi detrarla. 
3. Vendita di Servizi a Clienti Esteri 
● Verso soggetti UE (B2B): La fattura non deve avere l'IVA. Si usa la dicitura: "Reverse Charge" o 
"Inversione contabile". Occorre compilare il modello Intrastat (solitamente trimestrale). 
● Verso soggetti Extra-UE (es. USA): La fattura non ha IVA. Si usa la dicitura: "Operazione non 
soggetta ai sensi degli artt. da 7 a 7-septies del DPR 633/72". 
4. Vendita di Beni (Merci) all'estero 
● Cessioni Intracomunitarie: Il forfettario è considerato come un "consumatore finale" o quasi. Non è 
considerata una cessione intracomunitaria in senso stretto (art. 41). La dicitura è la classica del regime 
forfettario (Legge 190/2014). 
● Esportazioni (Extra-UE): Sono considerate esportazioni e seguono le diciture standard previste per il 
regime. 
5. Imposta di Bollo sulle fatture estere 
Anche per le fatture verso l'estero, se l'importo supera i 77,47 €, va applicata l'imposta di bollo di 2,00 euro, 
esattamente come per le fatture italiane. 
 
